[
  "Camil Petrescu\nPatul lui Procust\n\nMustrările d-tale sunt fără utilitate, ca mînia cuiva care bate la uşa vecină închisă,\nîn loc de aceea pe care o caută, dar şi în scrisoarea trecută, ca şi acum aproape, mi-a\nslăbit voinţa de a face efortul unei explicaţii gîndul că şi lămuririle sunt de obicei\nzadarnice. ¹\nVeneam în ziua aceea cu braţul plin cu flori ... Nu mă aşteptase ... Nu dorisem\ndecît să retrăiesc o clipă ... ceva din trecut şi mă supuneam acestui demers cum primeşti\nun singur pahar de vin, ştiind că mai multe nu ai putea suporta. Dar servitorul mi-a\nremis un bilet cînd am sunat. Un plic odios, de un albastru pal, aproape alb. Parcă un\ngînd otrăvit mi s-a împrăştiat în sînge şi mi-a uscat pielea. Nu ştiam ce să răspund, nici\nn-am citit biletul, pentru că acum conţinutul lui mi-era indiferent. Altă-dată mă\nadînceam în cercetarea motivelor, cum ai căuta izvorul apei neregulat subterane într-o\ngrotă. Mi-era acum numai o milă imensă de bucuria mea şi de florile pe care le aveam în\nbraţe. Am regretat pe urmă brusc că am dat drumul trăsăturii – din superstiţie – căci\neram atît de obosită, că nu mai puteam merge pe jos, şi parcă din senin am început să\nsufăr în tot corpul cum revin durerile dacă a trecut prea repede anastezicul. Mă\nstrîngeau pantofii, mi se lipeau năduşite, de-a lungul picioarelor, jartierele. Nu ştiu de\nce mi-a fost ruşine să mă vadă servitoarea că aduce flori neprimite acsă şi asta era fără\ntemei, pentru că de obicei îmi cumpăr singură flori, pe care le aduc şi le risipesc în\nvasele smălţuite. Dar gîndirea mi-era atît de dezorientată şi mă puteam folosi de o\nlogică jignită tot atît de puţin cît te poţi sprijini pe un picior bandajat. Încruntasem\nsprîncenele ca să nu-mi dea lacrimile şi regretam stupid pe un singur ton, cum, îţi aduci\naminte cînd ai fost la noi la vie, cînta neîntrerupt din fluier, aceeaşi măsură nebunul\ncare se întorcea cu vacile. De ce a făcut asta ? Singur m-a chemat şi eu am venit să fac un\nlucru drăguţ, nerefuzînd să retrăim o oră dintr-un trecut atît de plin de bucurii\nneclasate încă.\nAcasă l-am găsit pe D. stînd pe divan şi citind. Socot însă că a luat cartea în mînă\nnumai cînd mi-a auzit paşii în vestibul. M-a scos din sărite şi cred că în privire îmi\napăruse, ca un cîine la poarta ogrăzii, toată indignarea de care eram capabilă. Mi-a fost\nînsă milă de el ... Era palid, mai urît ca de obicei, cu ochii tulburi şi gura informă, uscată\nca o smochină. Aş fi vrut să-i pun din nou în vedere că nu trebuie să intre şi să rămînă la\nmine cînd nu sunt acasă, dar mi s-a părut că mînia mea i-ar sfărîma nervii, că l-ar\ndeprima ca o insultă nemeritată. De aceea am zîmbit oportun şi i-am dat mîna ... Mi-a\nsărutat-o intimidat şi a căutat să-mi definească parfumul. Întîia oară mă parfumasem\ndin nou – tot din superstiţie – cu parfumul care făcea parte din vechea mea dragoste, ca\nmirosul dintr-o grădină.\nPe urmă a întrebat stîngaci şi penibil: „Te superi că te-am aşteptat ?” Întrebarea lui,\ncare nu avea decît un răspuns, m-a crispat din nou, m-a enervat mai mult decît\naşteptarea însăşi şi n-am răspuns. Fireşte că oricare altul ar fi plecat imediat, jignit, el\n¹ Aceste „mustrări”, făcute numai din prietenie, n-aveau nici un accent deosebit şi erau mai mult\nefectul unei nedumeriri pe care scrisorile care urmează e drept că au împrăştiat-o; dar e şi mai drept că au",
  "înlocuit-o cu altele noi, descoperiri cu totul neaaşteptate, care au dus la alcătuirea acestui „dosar de\nexistenţe” pe care-l înfăţişăm cititorilor.\nDe altfel, pentru înţelegerea unor referinţe din aceste scrisori, sunt negreşit necesare cîteva lămuriri, fie şi\ncu preţul unui ocol de la început. Am sugerat, ba chiar am propus doamnei T. Mai întîi să apară pe scenă.\nAm avut întotdeauna convingerea – şi azi mai înrădăcinată ca oricînd – că „meseria”, „,meşteşugului”\nsunt potrivnice artei. În cronicile mele de teatru, de pildă, am cerut adesea, gîndind că numai astfel se va\nregenera arta actoricească la noi, ca directorii de teatru să încerce să-şi recruteze interpreţii principali nu\ndintre ucenicii care au făcut conservatoarele, cît mai ales atrăgînd în lumina rampei dintre personalităţile\ncare şi în alte regiuni şi-au dovedit capacitatea de creaţie. Să aducă pe scenă complexe de experienţă din\nviaţa reală, aşa cum au procedat cîţva mari regizori streini. Cum se gîndeşte, cum iubeşte, cum se suferă\nnu se poate învăţa în orele de curs şi nici atesta prin certificate de absolvire. Elementele modeste, educate\ncu îngrijire şi discernămînt, îşi pot valorifica prin lecţii însuşirile de rînd, obţinînd acea capacitate standart\ncare face ca majoritatea elevilor intraţi într-o şsoală, fie ea militară, liceu, de bele-arte sau sivicultură, să\ntermine aproape toţi, promovînd an cu an, automat şi cu răbdare. Dar teatrul nu poate fi decît, intens, al\npersonalităţilor puternice şi al dislocărilor de conştiinţă ( restul e distracţie şi „instituţie culturală” ). Nu\nare deci nici o valabilitate objecţia care mi s-a dus: că în artă e de la sine înţeles că firile excepţionale n-au\nnevoie de Conservator, însă această şcoală este absolut necesară pentru temperamentele modeste. Acest\nrăspuns înseamnă, cred, o contradicţie în esenţă. Căci nu are ce face cu aceste temperaturi modeste ( care\nsunt bune cel mult pentru rolurile secundare şi ca să furnizeze scenelor periferice copii după actorii\nzilei ). Arta teatrului are nevoie tocmai de firi de structură excepţională. Din păcate, e ştiut că tocmai\nacestea sunt excluse iniţial prin însuşi caracterul Conservatorului. În definitiv, după ce criterii îşi aleg\nprofesorii acestor şcoli elevii ? Mai întîi „după fizic”. Există aberaţia „fizicului în teatru”, înţeles ca fizic\nfrumos. Cînd arta cere un fizic apropiat rolului: mare pentru Danton, Othello, Holofern, diform pentru\nRichard III, Smerdiacoff şi bufonii din toate piesele, tînăr şi frumos pentru Romeo, potrivit şi nervos\npentru amantul „modern”, burtos pentru comic, cînd, în sfîrşit, arta cere în fizicul actorului tot atîta\nvariaţie cîtă a creat viaţa, comisia profesorilor admite cu preferinţă un fel de tip care „are fizicul”, adică\nnu e nici mare, nici mic, nici gras, nici slab, nici frumos, nici urît, nici alb, nici negru, în afîrşit, ceva\ndesăvîrşit mediocru, incolor şi neexpresiv, un fel de domn cumsecade de 20 de ani, care nu sugerează\nnimic şi pe care oricînd l-ai lua mai curînd drept funcţionar comercial decît slujitor al artei.\nAltă aberaţie este aceea a „vocii”. Atîţi tineri fără ocupaţie devin actori pentru că au voce, cînd ar\ntrebui tocmai pentru acest motiv să fie eliminaţi de la clasele de dramă şi comedie. O „voce muzicală”, cu\no sonoritate independentă de conţinutul frazei, e totdeauna, patognomonic, o dovadă de lipsă de\ninteligenţă, de absenţă a temperamentului şi a virilităţii. Tenorii au o reputaţie bine stabilită de sărăcie cu\nduhul, iar pînă la începutul veacului trecut, cîntăreţii aleşi pentru anumite mari cariere muzicale erau\ncastraţi, pentru ca vocile să le devină şi mai frumoase. Autentica frumuseţe a glasului e însă cu totul de\nordin interior. Ea implică o corespondenţă ( şide aci neregularitatea ei ) cu înseşi străfundurile\nemotivităţii. O femeie – observaţi în jurul dumneavoastră – are voce frumoasă cîn vorbeşte cu cel care-l\niubeşte şi voce urîtă, cînd porunceşte servitoarei să aducă apă sau să spele vesele.\nAdăugaţi la aceste criterii de ordin fizic vechea prejudecată a talentului. Talentul se descoperă,\nconform celor ştiute, în modul următor: în faţa comisiei aşezate la o masă lungă, un băietan sau o fetiţă\nsufocată de trac spune fie Latina gintă fie Duşmancele, şi după asta domnii examinatori descoperă\ntalentul, cum medicii de pe vremea lui Molière aflau de ce suferă un bolnav, pipăind piciorul patului.\nÎn modul acesta clasele se populează cu numeroşi elevi, dintre care unii încă ar mai avea şansa,\ndatorită neprevăzutului dezvoltării ulterioarea, să poată crea în artă dacă n-ar fi obligaţi de maeştrii lor\nsă-i imite, după geniala metodă didactică: „fă ca mine”.\nEu credeam însă că doamna T. ar fi putut arăta posibilităţi de mare artistă şi aş fi fost bucuros să\napară în Act veneţian , de pildă. Dificultatea era că pe oricare dintre scene s-ar fi găsit vreo „maestră” care\ns-o oblige să joace „cum îi arată ea”. Dacă omeneşte e de înţeles sinceritatea acestei severe cenzuri – căci e\nde presupus că maestra nu concepe nimic superior mijloacelor ei – riscam pe de altă parte să ajungem\ntocmai la o anulare a intenţiilor dintîi, pentru că, de vreme ce maestra exista, nu mai aveam nevoie s-o\ndublăm cu concursul doamnei T. Nu mai vorbim că un spirit critic, chiar mediocru exigent, ar fi găsit de\nprisos chiar pe maestră, originalul însuşi. Găsisem şi aici soluţia unui teatru particular, condus de un\nstrălucit tînăr comic foarte înţelegător, care admitea spectacolul ca „ lever de rideau „ al unei comedii\njucate de el, fără nici un alt amestec. Cred că acest spectacol ar fi un început frumos în teatrul românesc.\nNu înaltă şi înşelătoare slabă, palidă şi cu un păr bogat de culoare castanie ( cînd cădea lumina pe\nel părea ruginiu ) şi mai ales extrem de emotivă, alternînd o sprinteală nervoasă, cu lungi tăceri\nmelancolice ( avînd, pe deasupra, un comerţ, la propriu şi la figurat, intens cu arta şi cetitul ), doamna T.\nAr fi dat o viaţă neobicinuită rolurilor de femeie adevărată. Ca fizic, era poate prea personală ca să fie",
  "frumoasă în sensul obicinuit al cuvîntului. Avea orbitele puţin neregulate, uşor apropiate, pronunţate, cu\nochii albaştri ca platina, lucind, fremătînd de viaţă, care cînd se fixau asupra unui obiect, îl creau parcă.\nBărbia feminină, delicată, dar prelungirea ei, întinsă frumos pînă sub ureche, cam aparentă, căci era\nlipsită de orice grăsime. Gura, foarte mabilă vie ca o floare, plină. Gîtul lung, robust cu tendoane\nlămurite la orice întoarcere a capului. E ştiut, de altfel, că marile actriţe au fost totdeauna de un soi de\nfrumuseţe incertă, am spune „pe muchie de cuţit” (cum sunt, de altfel, şi astăzi vreo cîteva dintre cele\nmai reputate interprete ale ecranului, ca Elisabeta Bergner sau Joan Crawford, de pildă). De o\ntulburătoare feminitate uneori, avea ades o voce scăzută, seacă, dar alteori cu mîngîieri de violoncel, care\nveneau nu – sonor – din cutia de rezonanţă a maxilarelor, ca la primadone, ci din piept, şi mai de jos încă,\ndin tot corpul, din adîncurile fiziologice, o voce cu inflexiuni sexuale, care dau unui bărbat ameţeli calde\nşi reci.\nFirul care mă dusese la gîndul spectacolului era că realiza două dintre indicaţiile pe care, în\nparanteză, le impunem eroinei din Act veneţian şi pe care eu le socot, în afară de inteligenţă şi cultură, ca\nadevărate criterii care ar trebui să înlocuiască examenul de admitere în şcolile teatrale. Vorbea adică\n„repede, cu pauze inteligente între propoziţiunile frazei”, nu cu acele penibile pauze între silabe care\nconstituie ceea ce se cheamă în lumea teatrală „dicţiunea” şi care au aerul unor pronunţări răspicate\npentru cretinii din sală. Doamna T. vorbea foarte repede, păstrînd rostirea rărită, ca o subliniere numai\npentru esenţial, cînd vocea scădea brusc, lungind, adînc tulburător, vocale. Atunci privirea ei vie ca a\nunui hipnotizator liniştit, spunea mai întîi singură fraza în aşa mod că vorbele „nu făceau parcă decît să\nrepete ce au spus ochii”, chiar cum ceream eu în cealaltă indicaţie care păruse, mi-am dat seama mai\ntîrziu, în timpul repetiţiilor, cu altă interpretă, de neînţeles.\nPînă la capăt, însă doamna T. n-a primit. Poate nu atît dintr-un sentiment de neîncredere în ea, cît\ndintr-un fel de oroare de exhibiţia pe care o complică scena cu rampa ei şi care o făcea, după amînări, să-\nmi spuie cu o răsfrîngere cald interioară:\n- Lasă-mă te rog, în magazinul meu de mobile... N-am nimic în mine de arătat, de pe scenă, lumii.\nMai tîrziu, după lungi convorbiri, după-amiază între trei şi cinci, în refugiul acela cu mobilier\ngeometric şi lăcuit de la „Arta decorativă”, am avut de multe ori sentimentul că prin refuzul de expresie\nal acestei femei, care, preferă în orele pe care le avea libere numai să citească, sau „să trăiască”, de altfel\nliniştit, pentru ea însăşi, se pierde un complex de experienţă şi frumuseţe, inutilă în inefabilul ei voit. Am\nîndemnat-o atunci să scrie, şi cum, întîmplător, avem posibilitatea, m-amoferit, gata să înlesnesc apariţia\noricărei încercări pe care ar fi făcut-o.\nMă privea uimită şi cu un văl de neîncredere în ochii cu albastru cald.\n- Dar e cu putinţă ceea ce-mi spui ... glumeşti.\n- De ce ?\nŞi izbucnind într-un surîs, căci nu rîdea aproape niciodată, şi încă, întotdeauna, oricît de vesel,\nsurîsul ei avea în el un reziduu de tristeţe.\n- Dar eu nu şitu să scriu ... Mă întreb dacă n-aş face greşeli de ortografie ?\n- Arta n-are de-a face cu ortografia ... Scrisul corect e pîinea profesorilor de limba română. Nu e\nobligaţia decît pentru cei care nu sunt scriitori. Marii scriitori sunt mai abundenţi în greşeli de ortografie\ndecît bancherii. Eminescu a scris mai puţin ortografic decît oricare dintre poeţi care l-au urmat şi l-au\nimitat ... E îndreptat, cînd e tipărit, de editorii lui critic. Ortografia o poate cunoaşte orice elev premial în\nclasa a cincea de liceu.\nSe gîndi o clipă şi, ca şi cînd nu putea asimila ideea, a respins-o:\n- Nu pot ... Cum o să scriu ? ... N-am talent.\n- Dacă aş vrea să fac o glumă ieftină, aş răspunde: tocmai de aceea ... Dar îţi spun serios: nici unul\ndintre marii scriitori n-au avut talent.\n- !? ...\n- E purul adevăr ... Să zicem că a fost o excepţie. Flaubert. Poate şi Maupassant. Să adăogăm fără\nîndoială pe Anatole France. Dar nici nu sunt chiar dintre cei mai mari.\nParcă i-am tulburat puţin limpezimea convingerii ... Acum şovăie îngîndurată.\n- Un scriitor fără stil frumos ... fără nimic ?\n- Stilul frumos, doamnă, e opus artei ... E ca dicţiunea în teatru, ca scrisul caligrafic în ştiinţă.\nAcum e revoltată.\nAlbastrul cald al primăverii a devenit de platină, fixîndu-mă.\n- Atunci ce e un scriitor ?\n- Un scriitor e un om care exprimă în scris cu o liminară sinceritate ceea ce a simţit, ceea ce a gîndit,\nceea ce i s-a întîmplat în viaţa, lui şi celor pe care i-a cunoscut, sau chiar obiectelor neînsufleţite. Fără\nortografie, ără compoziţie, fără stil şi chiar fără caligrafie.",
  "Surîde, aşezîndu-şi puloverul bleumarin, cu porţiuni geometrice albăstrii.\n- Atunci, dacă înţeleg bine, oricine e sincer poate fi scriitor ?\n- Da, la vreo cîteva ...\n-Foarte garv:\n- Nu, dar dumneavoastră da.\nÎi străluceau ochii ironic şi puţin cochet.\n- Asta ai mai spus-o probabil şi altor femei ?\n- Da, la vreo cîteva .\n- Al căror nas sau pantof ţia-u plăcut ?\n- Nas şi pantof ca al lor, şi chiar mai frumos, mai întîlnisem ... Nasul şi pantofii lor, de altfel\nacceptabili, îmi plăceau, însă consecutiv faptului că gîndeam că aceste femei ar avea de exprimat o\nbogăţie lăuntrică, o înflorire a sensibilităţii lor. Doamnă, trebuie să scrie numai acei care au ceva de spus.\nI s-a îngreunat privirea, i s-au imobilizat toate gesturile şi pe urmă mi-a spus cu acea voce adîncă şi\ntulburătoare, cu un soi de închidere de iris peste tot ce e în interior.\nRăspicat şi trist:\n- Eu n-am nimic de spus.\n- Nici chiar brutalitatea cu care mai tîrziiu am publicat – cu mici modificări – fără ştirea şi învoirea\nei, într-o revistă puţin răspîndită, scrisorile acestea, care altfel aveau o destinaţie strict personală şi le\nprimisem cu cîteva luni înainte, nici buna înţelegere pe care le-au arătat-o cîţva critici n-au înduplecat-o.\nOroarea ei de exhibiţionism, fie şi psihologic, fusese mai tare.\nînsă a rămas umilit şi cu sufletul ghemuit. Într-o clipă mi-a părut rău de brutalitatea\nmea şi am căutat acum, după ce mi se părea că pusesem lucrurile la punct şi stabilisem\no înţelegere tăcută între noi, că nu trebuie să mai vie altă dată – să repar puţin din răul\npe care-l făcusem acestui trup cu nervi roşi de suferinţă ca un lemn de cari – şi am\nchemat servitoarea, spunînd să prepare ceai. Din nou tot corpul i s-a ridicat în privire o\nstrălucire, ca untdelemnul care se înalţă din fundul apei. Şi-am fost mulţumită de mine.\nMă iubea de cincisprezece ani. Ştiam că sunt pasiunea lui rămasă din adolescenţă,\ncum rămîne îuţin ilogică şi copilăroasă mintea bolnavilor după meningită. Acum\ncincisprezece ani eram, mi se spune şi astăzi, cea mai frumoasă fată din orăşelul nostru.\nE foarte important acest „cea mai” în orăşelele mici. Mi-e greu să-ţi explic de ce. Dar\npentru că te-am văzut iubitor de curse de cai, ca şi mine, dă-mi voie să fac o comparaţie\ncare are să-ţi dovedească definitiv, dacă mai era nevoie, că nu aş putea deveni niciodată\nscriitoare şi te va face, sper, să renunţi la insistenţele dumitale. Simt însă că numai aşa\naş putea spune exact ceea ce gîndesc. Ştii că sunt, în general, luate, două categorii de cai.\nCei pretendenţi la marile premii clasice şi cei care se mulţumesc să-şi încerce norocul\nnumai în handicapuri modeste. Se întîmplă însă în unii ani că se găseşte pe hipodrom\ncîte un cal cu sînge foarte aristocratic şi cu toţi muşchii necontenit gata de întrecere, care\ncîştigă toate premiile mari, nelăsînd celor care sunt abia cu puţin inferiori lui nici unul.\nFiecare dintre aceşti cai nenorocoşi ar putea cîştiga orice handicap, rareori însă, sau din\npricina regulamentelor, sau a mîndriei proprietarilor, aleargă în aceste curse. Aşa că ei\nnu se aleg în unii ani cu nici un premiu. Ei bine, într-un orăşel de provincie, toate fetele\nfrumoase sunt faţă de cea mai frumoasă – chiar cînd deosebirea e tot aşa de mică – în\nsituaţia acestor nenorocoşi candidaţi. Cea mai frumoasă recolteză toate visurile, toate\nambiţiile adolescenţilor din oraş. Aş vrea să-ţi spun că şi mai tîrziu, şi într-altă parte, am\nvăzut că lucrurile se întîmplă tot aşa, dar ar fi nevoie de oarecare precizări şi simt că nu\nmi-ar mai ajunge respiraţia, că aş ocoli prea mult. Eram deci, în strîmtul şi proaspătul\nnostru orăşel de munte, cea mai frumoasă fată iubită de elevii liceului, curtată de tinerii\nmagistraţi şi obiectul cavalerismului ofiţerilor din garnizoană.",
  "Fără să fim vecini, casa judecătorului D. tatăl era în apropierea noastră, pe o stradă\nbolovănoasă, care urca spre coastă, în pădure la stînga. Grădinile noastre comunicau\nuna cu alta, şi un pîrleaz scurta drumul noaptea vecinilor noştri, cînd se întorceau de la\nnoi, de la cărţi, acasă. Oarecare dificultate era, pentru că doamna D. era destul de\ndurdulie şi cu greutate, de aceea, ziua prefera înconjurul pe cele două străzi.\nE de prisos să-ţi mai spun că D. era mai toată ziua la noi. Ştiam de la o soră a lui –\nerau două – cît mă iubeşte, şi poate că iubirea lor pentru mine venea din faptul că era\nalimentată de pasiunea importană a fratelui pentru mine. Ceea ce am ştiut mai tîrziu –\ndupă ce m-am măritat am aflat de la un coleg al lui – e că D. era invidiat de tot liceul, că\navea un fel de nevăzută şi emoţională aureolă, pentru că toţi colegii lui îl vedeau pe\nstradă, la tenis, la conferinţele Cercului militaro-civil, în apropierea şi tovărăşia mea şi a\nlor. Ele erau însă urîte. E adevărat că plătea destul de scump această distincţie. Îl\npuneam să-mi scrie lecţiile, să-mi reţină bilete la teatru, să ducă scrisorile direct la gură\nşi să ia răspunderea tuturor lucrurilor prin casă, căci mama era cu mine foarte severă.\nMai tîrziu, a venit în orăşelul nostru, întors din Germania, un tînăr inginer, cu care\ndupă cîteva luni m-am măritat. Aveam optsprezece ani şi D. nouăsprezece. Cînd a auzit\ncă s-a hotărît logodna mea, a venit şi mi-a spus întîia oară ceea ce ştiam de la sora lui, că\nmă iubeşte şi că are şă se omoare. Am fost mirată cînd am aflat cîtă poezie făcuse pînă\natunci fără să ştiu, m-a mişcat durerea lui, am plîns amîndoi, dar m-am măritat cu\ncelălat, care, după cum îmi explica mama, avea o frumoasă carieră. D. însă nu s-a\nomorît şi, deşi mi-a trimis în ajunul zilei de nuntă o poezie tradusă din nemţeşte de Iosif\n– ah nu mai stau acum să-mi amintesc autorul, Heine, nu ? – n-a venit la nuntă în\ngiulgiu de strigoi, ci într-un smoching nou, din garderoba pe care ai lui i-o dăduseră şi\ncadou, şi pentru că îi era necesară la terminarea liceului. N-aş fi vrut să se omoare, o,\ndeloc, dar m-am gîndit uneori ce impresie ar fi făcut în orăşelul nostru sinuciderea lui\ndin cauza mea.\nEu am plecat cu soţul meu în Germania. D. s-a dus să-şi facă Dreptul la Bucureşti.\nDin cînd în cînd mama îmi transmitea în post-scriptumuri de scrisori ecouri din\nnecazurile familiei D. Fetele s-au măritat prost, şi vechiul meu tovarăş, din vremea\ncozilor pe spate, nu-şi dădea examenele la Universitate, îşi petrecea timpul prin cafenele\nşi lucra noaptea la o gazetă. Acasă, în timpul acesta, bătrînul D. îşi părăsise nevasta şi\navea o amantă mai tînără, cu care îşi cheltuia în escapade amoroase la Bucureşti tot ce\ncîştiga, ba chiar rupea şi din mica avere pe care o agonisise pînă atunci, din care însă\napucase să dea zestre fetelor. A urmat o afacere nelămurită, bătrînul a murit, dar să\ntrecem peste asta.\nMulte s-au întîmplat de la divorţ şi de la întoarcerea mea din Germania. Într-o zi\nde primăvară ieşeam pe strada uscată de vîntul nou şi inundată alb de lumina\nproaspătă. Era plînă lume bucuroasă că a părăsit paltoanele şi blănile, ca nişte şopîrle cu\npielea nouă. Se purtau buchete de violete şi toate privirile erau vii. Coboram pe\nbulevard spre Cişmigiu, uşoară cercetînd interesată rochiile deschise ale femeilor, în\ntonuri îndrăzneţe, aşa cum nu eram obicinuită să văd în Germania. Moda cerea mult un\ngalben de culoarea lămîii, care la început mă jignea, dar, cînd îl vedeam purtat de mai\ntoate femeile frumoase, lăudam croitoreasa care-mi impusese culoarea. În dreptul\nhotelului „Palace”, văd că la doi paşi înaintea mea se opreşte cineva împietrit şi atît de\nbrusc, că m-am oprit şi eu în loc, ca un răspuns reflex. Aveam dinainte un tînăr într-un\npalton prea mare, cu buzunarele roase şi lăbărăţate, cu gulerul soios şi decolorat.\nAveam maxilarele aproape dreptunghiulare, neras de multe zile, gura ştearsă şi uscată",
  "dispărea în figura palidă şi brăzdată, cum dispar desenurile pe o batistă murdară. Dar\ncînd i-am întîlnit ochii, i-am recunoscut nu pe ei, ci privirea.\nEra D., devenit bărbat şi precoce îmbătrînit. Îşi frămînta figura, îşi trecea limba\npeste buze ca să şi le umezească, dar nu putea articula nici o vorbă. M-am apropiat şi i-\nam luat mîna, atunci l-am auzit pronunţînd, mai mult gîfîit: „Tu!\" Dar mîna nu mi-a\nstrîns-o, şi a lui rămăsese inertă într-a mea, ca şi cînd toate puterea din ea se consuma în\nrespiraţia sacadată şi în privire. Îşi trecea mereu limba peste buzele uscate ca să poată\nspune „Tu!\"\nLa doi paşi de noi se opriseră doi domni cărora primăvara le oferea prilejul să\napară în sacouri tăiate după noua modă, cu talie strînsă. O doamnă, care aştepta lîngă\ntrotuar o trăsură, întorsese şi ea capul. Nu ştiu dacă ai să mă înţelegi, şi poate că ai să\nmă cerţi şi pentru asta, explicîndu-mi-o cu severitate; însă nu-mi place să fiu văzută în\ntovărăşia unor bărbaţi mizeri ca înfăţişare, cu ghetele scîlciate şi cu mîinile neîngrijite.\nDar îmi părea bine că îl văd şi, poate şi ca să mă pedepsesc puţin, aşa cum nu ştiu care\ngeneral îşi pedepsea corpul fricos, i-am luat braţul, am traversat bulevardul şi ne-am\ntrezit pe cheiul Dîmboviţei, şi el cu pavajul uscat de vînt, cu iarba malurilor\nconvalescentă.\nAm aflat atunci, şi mai tîrziu după asta, că m-a iubit necontenit. Căci i-am\nzădărnicit viaţa.\nÎntr-o zi am fost pînă la el. Locuia pe Calea Moşilor, într-o curte lungă, mărginită\nde o parte şi de alta de căsuţe mici şi dărăpănate, ca o stradelă. Intrarea mea acolo a fost\nun prilej de uimire: ovreici diformate de maternitate ieşiseră în prag, fetele mă priveau\nde după perdele, iar copiii îşi întrerupseseră jocul şi se luaseră după mine. D. mă\naştepta în faţa uşii. Asta mi-a displăcut violent. Era ceva grotesc, prin exces.\nAm petrecut aproape două ceasuri într-o cămăruţă mirosind a umezeală, cu o\nmasă cu picior în mijloc, cu oglindă de perete pistruiată de rugină, cu un pat cu\naşternutul lăsat la mijloc şi înspre margine, din pricină că slujea şi de scaun, cu cearşaful\natîrnat mai jos decît un soi de cuvertură. Mi-a fost imposibil să refuz ceaiul pe care mi\nl-a dat, dar n-am putut să mănînc nişte bomboane săpunoase, cumpărate de la o fostă\ncofetărie de mare lux, de la care totuşi cei care cumpără des bomboane ştiu că nu\ntrebuie să mai tîrguieşti. Mi-a arătat însă lucruri care m-au făcut să retrăiesc clipe din\ntrecut şi m-au impresionat. Caiete de ale mele din şcoală cu marginea albă de două\ndegete, cu scrisul ascuţit şi neglijent, pentru care eram necontenit pedepsită, o fotografie\nluată de primul fotograf ambulant venit în orăşelul nostru. Eram un grup care ne\nîntorceam de la tenis, şi în dreptul pavilionului „ne-am pozat\", făcînd năzbîtii. Şi mai\nerau într-un sertar de şifonier, jos, singurul sertar din casă, o mulţime de alte lucruri de\nale mele: batiste, bileţele trimise prin care îi ordonam să-mi reţie locuri la conferinţe, un\nvolum de Lamartine cu versuri subliniate şi comentate de mine, o altă carte, de\ngermană, pe care eu scrisesem, Dumnezeu ştie ce ce acolo, din Suily Prudhomme:\nIci bas tous Ies hommes pleurent\nLeurs amitiés ou leurs amours.\nJe réve aux couples qui demeurent\nToujours.",
  "Mi-a vorbit mult, neîntrerupt, cu febră. Şi pentru a doua oară descopeream la omul\nacesta ceva neobişnuit şi eram înspăimîntată mai mult decît măgulită, ca de o rană ce ţi\nse descopere treptat de sub bandaj.\nNu m-am mai dus niciodată în cămăruţa din Calea Moşilor, dar a fost nelipsit de la\nmine el. Necontenit intimidat, gata să se facă oricînd de folos. Am fost într-un rînd rău\nbolnavă şi el era disperat. Mă plictisea pentru că niciodată nu înţelegea ce-i spun,\nîncurca totul din exces de zel. îmi făcea din cînd în cînd cadouri care depăşeau evident\nresursele lui obicinuite, de corector de gazetă. Nu puteam să mai vorbesc despre nevoile\nmele faţă de el, că mă surprindea cu servicii. Intimidat ca de obicei, într-o zi mi-a rupt\numbreluţa şi pînă seara disperat mi-a adus alta şi cu un mîner mai scump decît cel\nvechi. Îi interziceam cu înverşunare aceste apucături, dar era zadarnic. De la o vreme\nmi-era teamă să nu fure de undeva şi, nenorocindu-se, să nu mă compromită şi pe mine.\nAş fi preferat nesfîrşit mai mult ca tot ce cheltuia aşa să cheltuiască mai bine\nschimbîndu-şi înfăţişarea şi hainele, dar, nu ştiu de ce, niciodată nu m-a ascultat şi\ncontinua să mă facă să privesc în jurul meu de cîte ori mă oprea pe stradă.\nAcasă de asemeni nu-mi convenea totdeauna cînd venea. Eu îl primeam bucuroasă\ncînd eram singură, dar cînd se întîmpla să am lume la ceai, era atît de deplasat între cei\ncîţiva bărbaţi eleganţi, femeile îl evitau atît, că mi-era milă de el. De multe ori mă\ngîndeam să nu-l primesc sau să-i spun să mă aştepte într-o odăiţă pe care o am sus la\netaj. Dar imediat mi-era ruşine de mine însămi că am avut acest gînd.\nAm încercat să-l fac să-şi schimbe viaţa, să-l transform aşa cum spălăcita Thea\ntransformase pe Löwborg, dar n-am izbutit. E iremediabil ratat şi, cred, într-adevăr\nmediocru. Multă vreme am socotit că numai din cauză că eu îl intimidez e aşa, dar pe\nurmă am citit cîteva poezii dedicate iniţialelor mele, într-o revistă de mîna a şaptea,\ncurente şi patetice ca nişte sorcove.\nłi-aduci aminte că m-ai privit surprins cînd te-am întrebat despre el chiar din ziua\ncînd te-am cunoscut şi cînd, de altfel, te-am întrebat atît de multe„. Dar cîndva am să-ţi\npovestesc mai multe întîmplări din vremea asta. în timpul pasiunii mele pentru *** a\ntrebuit, şi ce greu mi-a venit, să-i interzic să mai vină la mine. *** îmi spunea „că-l\nplictiseşte\". Mi-a trimis scrisori disperate şi fără înţeles, flori puţine în fiecare zi, căci era\nsingurul lucru pe care îi mai îngăduisem să mi-l trimită, îl ghiceam la colţul străzii şi mă\npîndea noaptea cînd veneam acasă. De la o vreme i-am permis din nou să vină, dar\natrăgîndu-i luarea-aminte să evite să întîlnească pe ***.\nN-am văzut însă niciodată pe cineva mai „malencontreux\" decît el. E adevărat că şi\neu uitam uneori că trebuie să vie, dar de cele mai adeseori, tocmai cînd veneam cu\nprietenul meu acasă, îl găseam aştep-tîndu-mă. Evident că ar fi putut spune că mi-a\nadus o carte sau că a venit să-mi facă un comision, dar nu spunea nimic. Avea un aer\nsperiat, bîlbîia lucruri neînţelese, se ascundea cînd era inutil, compromiţător şi ridicol.\nŞi el făcea asta ca să-mi evite mie nemulţumirile, căci gîndul că e incomod, mai tîrziu\nam ştiut, îl durea.\nCa şi acum, cînd mă întreba dacă mă supără că a aşteptat în salonaş.\nCînd am cerut de ceai, toată figura lui îmbătrînită s-a iluminat de bucurie, ca o\nmovilă veche pe care cade soarele. Se învîrtea în jurul meu împiedicîndu-mă, îmi ajuta\nsă prepar ceaiul, zăpăcit. Ne aşezasem pe treptele divanului, care face colţ, dinainte cu\nceştile tăiate-n felii alb şi albastru - nu scosesem pentru el ceşti japoneze - pe tava mare\nde aramă veche bătută, care e transformată în măsuţă.\nÎi rîdeau ochii.",
  "- Ce bine-mi pare că nu l-ai găsit acasă. Am încremenit cu ceaşca în mînă.\n- De unde ştii că am fost la el?\n- Deşi n-aţi vorbit de aproape o jumătate de an, ştiu că azi ai fost la el...\nÎl întrebam cu ochii mari şi buzele oprite.\nS-a dus la biroul mic, la miniatura de birou de domn care ţi-a plăcut atît de mult, şi\ndintr-un sertar mi-a scos o scrisoare a mea neterminată. Toată dimineaţa mă întrebasem\ndacă să mă duc sau nu la ***. În mine lupta dorinţa de a-mi da, numai, întîrziind o oră\nîn garsoniera care m-a văzut de atîtea ori înflorită de bucurie, prilej de amintiri mai\nprecise, aşa cum unii iau opium, ştiind că îşi procură doar iluzie trecătoare, dar căutînd\nca măcar în vis să se simtă aproape de cineva dorit - şi teama că are să fie o greşeală, că\nel, lipsind cum de atîtea ori a făcut-o, ar putea transforma acest proiect într-o întîmplare\ndezagreabilă. Îi scrisesem deci: „Prietene, iartă-mă dacă nu voi veni. După-amiază va\ntrebui să mă duc neapărat...\" Şi aci ezitasem: să-i pui un motiv serios ca să fie o\nadevărată justificare, sau să pun dinadins unul fără însemnătate, ca să-i dau impresia că\nacum, pentru mine, a mă duce să-l văd are mai puţină importanţă decît o probă la\ncroitoreasă, un ceai la o prietenă „care nu poate fi refuzată\", sau altceva în felul acesta?\nNehotărîtă, m-am întrerupt şi am lăsat scrisoarea pe masă. Am ocolit-o toată ziua,\niar pe la patru, cînd m-am hotărît s-o completez, mi-am spus că acum e prea tîrziu ca\ns-o mai trimet. N-am putut măcar să respect nici o altă hotărîre pe care o luasem, aceea\nde a mă duce cu întîrziere, ca să-1 fac să mă aştepte, dovedindu-i că-i fac o concesie\nacceptînd invitaţia.\nÎn mine totul se accelera însă, mai întîi domol, dar o dată coborîtă în stradă, atît de\nviolent, că mi se părea că trăsura merge prea încet, numai la gîndul că voi fi acolo.\nD. mă privea înmărmurit acum, pironit de ochii mei, aşteptînd pentru întîia dată\nde la mine vorba tăioasă de mînie.\n- Ai umblat în hîrtiile mele?\nMi se părea că nu mi se poate aduce o jignire mai gravă... că omul acesta abuza de\ndelicateţea mea. E adevărat că era atît de alarmat, că nu mai îndrăznea nici să respire, că\nîşi trecea limba numai peste buzele uscate ca să şi le umezească.\nM-am sculat de jos înfuriată şi m-am dus la sertar, în care am recunoscut, cu un\ncapăt de dovadă în mîini, că umblase la toate scrisorile.\n- Să plec?\nAtît a putut articula, scos din tiparele lui.\nNu m-am mai putut stăpîni, căci gîndul că libertatea mea, la care am ţinut atît, e în\njoc, mă scotea din sărite.\n- Da, şi imediat!\nDin ochii care nu puteau fixa nici un gînd s-a lăsat pe pleoapele înroşite o rouă de\nlacrimi, pe urmă două şiroaie s-au scurs de-a lungul nasului osos, pe gura fără sînge şi\nfără contur, ca o floare veche de cîrpă decolorată.\nAm simţit un val de căldură, în piept, în obraji, n-am mai putut respira nici eu şi\nmi s-au mărit şi îngreuiat ochii. Pe urmă. am simţit că gura mi se strîmbă într-un surîs\ninvoluntar şi trist. M-am apropiat de el şi i-am luat mîna, spunîndu-i pe nume. Din tot\ncorpul acela îmbătrînit înainte de vreme, sucit în el însuşi ca o foaie veştedă, s-a pornit\nun plîns zguduitor, de parcă toată viaţa din el s-ar fi revărsat lichidă, în lacrimi. Ochii\ninundaţi nu i se mai vedeau, doar sprîncenele, îmbinate acum într-un unghi uşor,\naccentuau că acolo s-a concentrat totul.",
  "L-am luat în braţe şi, plîngînd mereu, s-a lipit de mine ca un înecat de cel care vrea\nsă-l salveze. Pe braţul gol simţeam acum şi gura lui, şi lacrimile fierbinţi. L-am sărutat\npe ochi, i-am spus vorbe de mîngîiere, mă înlănţuia tot mai strîns şi, cum eram acum\namîndoi pe divan, el mi-a răspuns lipindu-şi gura de gîtul meu, de obrajii mei.\nAtîta suferinţă, prin simpatie, ca acele forţe recent descoperite, a înmuiat în mine\ntot scheletul mîndriei. Şi mai ales era un gînd care acum mi se întindea în sînge, drept,\ncum se întinde culoarea vărsată în apă. Cînd eu am suferit atît, cînd eu am fost\nîndurerată că *** n-a putut face un gest de prietenie şi loialitate, cum pot eu lăsa lîngă\nmine atîta deznădăjduită durere din cauza mea?\nM-am dezmeticit tîrziu. Eram pe jumătate goală, dar puţin îmi păsa de asta. El\naştepta alături de mine şi am simţit, deschizînd ochii, că nu m-a acoperit pentru ca, o\ndată revenită, să nu trec peste un fapt evident împlinit, să se creeze între noi o realitate\ncare să-şi caute continuarea. In orice caz îi era teamă să nu regret, considerînd totul ca o\nuitare de o clipă, care niciodată nu va reveni. I-am zîmbit însă fără să fac un gest măcar\nşi atunci, în lumina slabă pe care o trimitea prin fereastră un bec din stradă, l-am simţit\nmai mult decît l-am văzut cutremurat de bucurie. Mi-a vorbit mult, tot mai încălzit, de\naceastă realizare a visului lui, de zigzagul cumplit al zilei acesteia după cincisprezece\nani. S-a întrerupt din povestire, adică din această descărcare de gînduri, ca să-şi muşte\npumnul încremenit: „Dacă n-aş fi venit astăzi?...\" Şi numai gîndul ăsta l-a împietrit de\ngroază, de părea în lumina slabă o coloană de lavă stinsă.\nSimţeam o mulţumire potolită că am făcut o faptă bună. Mi-a fost milă de el şi i-am\nluat obrajii în palme: „O să rămînem împreună toată noaptea\". S-a lipit de mine,\nînlănţuitor, recunoscător.\nAm trecut apoi în camera de baie şi apropierea unei deprinderi igienice m-a\nstrăbătut toată cu un fior, ca un pumnal înfipt în cel mai ascuns colţ al trupului meu:\n„Dacă aş rămîne mamă?\" Eu, mama unui copil al acestui.om? Şi am simţit că mă doare\ncapul, că mi-e rău ca după dezmeticirea dureroasă din visul dat de cocaină. Am întîrziat\nmult, căutînd să înlătur orice posibilitate.\nCînd am revenit, am reaprins lumina, pentru că în întunerec omul acesta căruia mă\ndădusem lua contururi de moluscă uriaşă. A venit şi m-a luat lîngă el, sărutîndu-mi\nbraţele, în timp ce eu, regretînd cumplit uşurinţa cu care-i promisesem noaptea, mă\ngîndeam cum să-mi reiau făgăduinţa.\n„Ştiam cît eşti de bună. întotdeauna am gîndit că eşti bună şi cred că este ceea ce\nam iubit în tine... nesfîrşita ta bunătate.\"\nN-am mai căutat să născocesc nimic, căci simţeam că n-aş fi avut curajul să i-o\nspun.\nDar toată noaptea n-am avut decît un singur gînd. Să-mi feresc gura de a lui. La\nînceput n-a observat, pentru că făceam aceasta cu oarecare abilitate. Dar mai tîrziu n-am\nmai putut ascunde nimic. Îi simţeam buzele şi calde, şi cleioase, ca un corp de melc\ntîrîndu-se de-a lungul corpului meu... pe gît în sus. Nu ştiu dacă mă lăsasem cu totul\ndezbrăcată, dintr-o inconştientă cochetărie - cei doi bărbaţi îmi spuseseră că am un corp\n„neasemănat\", de „fausse maigre\", ca şi prietenele mele care mă vedeau uneori goală -\nsau pentru că el mă rugase asta, lipindu-şi obrajii de pulpele mele: „Ah, dacă ai şti cum\nmi-am ars timp de cincisprezece ani închipuirea, ca să mi te văd în minte, în toată\nintimitatea ta de femeie! Cum nimic, nimic, pe lume nu mi se părea mai neajuns!\" Dar\npoate că era şi nădejdea că se va mulţumi cu atît. într-un tîrziu, săruturile lui au devenit\nmai stăruitoare şi gura lui lipicioasă şi moale îmi căuta buzele. Am avut o crispare a\nîntregului corp. I-am respins toată faţa, punîndu-i mîinile parapet în dreptul gîtului.",
  "Din nou am crezut că se rupe ceva în el, o arteră, un organ vital. S-a oprit uimit: „De ce?\nDe ce asta?\"\nŞi iar n-am avut tăria să i-o spun. Am minţit: „Am o respiraţie îmbibată de acid\nfenic. Am fost azi la dentist.\" Şi încă o dată, la o încercare, mi-a simţit braţul oprindu-i\ngîtul. Atunci s-a mulţumit cu corpul. Dar eu simţeam că tot ce eram „eu\" mi se refugiase\nîn ochi, în obraji; în linia strînsă a gurii, cum se refugiază cineva dintr-o cameră\ninundată, într-un colţ oarecare, pe o mobilă mai ridicată. Îl priveam, simţeam zgîriindu-\nmi pieptul hainele lui care încă mă dezgustau, şi atunci, nădăjduind prin absurd că\npoate gol îmi va stîrni prin deviere un interes oarecare, i-am spus să se dezbrace. Dar\nam făcut mai rău. Avea toată pielea palidă şi neagră de-am îngheţat.\nTot corpul mi-a înţepenit, refuzîndu-se. Dificultăţile pe care le spoream cu atît\ndezgust îl făceau penibil de stîngaci şi, fără să vrea, brutal. Un cot rău plasat îmi tăia\nrespiraţia, un genunchi îmi zgîria pielea. Extenuat, s-a ridicat tîrziu şi şi-a apropiat\nfigura de a mea.\n- Nu mă iubeşti?\nAtunci, ca unui frate, cu vocea îndurerată, cu o sinceritate de început de viaţă, i-am\nrăspuns:\n-Nu.\nAbia cînd l-am văzut devenit livid şi cu gura întredeschisă am înţeles că el mă\nîntrebase cu nădejdea unei protestări de negaţie din partea mea. Dar simţeam că n-aş\nputea reveni, şi el s-a ridicat ameţit. S-a aranjat în grabă şi a plecat, după ce cu privirea\nmi-a cerut, din uşă, un vag da. I-am răspuns cu un surîs dezolat, rigid, ca de lemn.\nA revenit după trei zile într-un hal de nedescris. Era dimineaţă, eram în pat încă şi\na îngenuncheat lîngă căpătîiul meu. M-aşteptam să se plîngă, să ameninţe, deşi mă\nrugase să-1 primesc, spunînd că va fi cuminte. Mi-a spus cu vocea potolită, ca o lumină\negală, cu o privire frumoasă cum n-a avut el niciodată, că înţelege că nu pot să-1 iubesc,\ncă niciodată n-are să uite cît am fost de bună cu el. Simţeam în mine un suflet de soră. I-\nam luat mîinile şi i le-am mîngîiat. Rîdea mai pe urmă frumos, dar am simţit cum mîna\nlui mă căuta, sub cuvertura de lînă moale şi fină, ca un şarpe care-şi joacă limbile.\nSimţeam că sunt limite peste care n-aş putea trece. Nu mi-am putut feri decît capul, căci\nam înţeles că toată liniştea lui este liniştea care precede un eveniment neobicinuit,\nmoartea sau nebunia.\nŞi el a frămîntat, exasperat, în braţe un trup a cărui inerţie îi înnebunea simţurile,\nvoluptate cumplită pe care şi eu de atîtea ori am cunoscut-o.\nPeste cîteva zile, înfrînt, umilit, mi-a ieşit înainte jos, în stradă, căci spusesem\nservitoarei să-i spună că nu sunt acasă.\n- Ştiam că eşti acasă şi că trebuie să ieşi. Aseară am văzut lumină în cameră la tine\nşi nu m-am mişcat de la poartă! Nu m-aş fi mişcat niciodată înainte de a te vedea, căci\nmă asigurasem că eşti sus şi că trebuie odată şi odată să cobori. De ce nu mă primeşti ca\nmai înainte sus?... numai să stau acolo să te privesc.\nM-a înfiorat o tresărire de indignare, ca şi cînd mi-ar fi trecut de-a lungul şirei\nspinării un postav aspru. Cererea asta în rate şi perfidă m-a revoltat.\n- Pentru că sus n-ai să te mulţumeşti cu atît... M-a privit cu ochii albi.\n- Te dezgust atît de mult?\nAm simţit din nou că mă întreabă cu nădejdea absurdă că-i voi răspunde tăgăduind.\nDar nici n-am putut să-i confirm brutal primul răspuns. Alături de noi locuia o vecină\ngreu bolnavă de tuberculoză, care întreba pe toată lumea cum o găseşte, dar toţi\nprimiseră cuvînt de la doctor să nu-i spuie adevărul, căci asta ar fi omorît-o.",
  "Dar am obosit azi, altă dată am să-ţi scriu mai mult.\nT.¹\nIIII IIII\nSă-ţi mai scriu despre D. mi-ar fi greu, căci îţi mărturisesc că el nu formează nici pe\ndeparte centrul preocupărilor mele de acum, iar efortul la care mă supui este asemeni\nacelui care e impus unui convoi, obligat să se abată ca să ia un trecător izolat. De\naltminteri, nici n-a mai venit la mine decît de puţine ori. Ne-am întîlnit multă vreme\nnumai pe stradă şi am făcut totdeauna aşa ca, deşi i-am răspuns cu amabilitate la salut,\nsă nu mă poată opri să stăm de vorbă. Cînd mi s-a părut că sentimentele şi mai ales\ndorinţele lui şi-au pierdut din acuitate, i-am făcut din nou posibilă venirea în salonaşul\ncu divan care face colţ, cu birou în miniatură şi mese din tipsii de aramă bătută.\nE adevărat că de cînd intra, chiar de la uşă, căuta să-mi surprindă privirea, ca să\nvadă ce intenţii am. Şi pe urmă, punîndu-mi întrebări obicinuite, mă supraveghea\ncontinuu, ca un judecător de instrucţie care, fumînd amabil cu cel bănuit, îl examinează\natent. Vream să plec îndată, dar gestul mi se părea brutal şi atunci exageram în întrebări\nbinevoitoare, al căror răspuns nu-1 aşteptam niciodată. Pînă cînd, în cele din urmă, el\nmă întreba, vrînd să pară degajat: „Vrei să pleci?\" Şi aşteptînd răspunsul meu pe care îl\nştia inevitabil şi penibil prietenos: „Trebuie să mă duc să încerc o rochie, însă n-are decît\nsă mai aştepte croitoreasa\". Dar abia acum plecarea era hotărîtă, căci peste cîteva\nmomente, după ce îl mai întrebam ceva fără rost, îmi puneam pălăria: „Mă conduci pînă\nla o trăsură?\" Conştiinţa mea era acum împăcată, căci aveam chiar aerul - şi asta era\nimportant - că am făcut un sacrificiu pentru el, întîrziind.\nÎntr-o zi, într-o dimineaţă luminoasă, cum citeam leneşă încă în pat, a venit şi a\nintrat, profitînd că era deschis. Am încremenit şi, ca într-un film american din Far-West,\nprivirile a doi duşmani care se examinează brusc din prima clipă ca să-şi cunoască\nintenţiile, iar pe urmă îşi dau familiar mîna, ochii noştri s-au întîlnit. M-am liniştit însă\nimediat. D. era trist şi transfigurat. Ochii mici aveau o lumină vagă, iar gura veştedă,\nun surîs care cobora colţul stîng al buzelor. Nu era liniştea imobilă despre care ţi-am\nscris. A aşteptat să mă liniştesc şi eu, iar cînd a văzut că sunt dispusă să stau de vorbă\ncu el, şi-a adus un taburet lîngă căpătîiul meu şi mi-a spus că afară e o vreme de\nprimăvară frumoasă, că toată lumea e pe stradă şi că sunt o leneşă dacă sunt în pat la o\nasemenea oră, chiar dacă e sărbătoare.\nEra simpatic şi-i vorbeam cu plăcere. învîrtea în mînă gînditor o foaie de hîrtie, în\ntimp ce-mi răspundea. I-am cerut să văd ce e şi mi-a arătat-o bucuros. Era o romanţă\ndin cele pe care le vînd colportorii prin cafenele, prost tipărită, cu notele greşite şi\nversurile anapoda. Dar era vorba acolo de un bărbat, care spunea unei femei - chipurile\nîn versuri - „o, te-am iubit întotdeauna şi tu n-ai preţuit cum se cuvine dragostea mea,\ndar vei îmbătrîni, toate farmecele se vor duce şi atunci vei regăsi, părăsită de toţi, pe cel\ncare te-a iubit de cînd era copil şi te va iubi pînă la moarte\".\n¹ Acest T. nu este o iniţială cum s-ar părea, căci a devenit un adevărat nume, şi nu ştiu dacă n-ar fi\ntrebuit să fie scris Te. Mi-a lămurit surîzînd, cînd am fntrebat-o, că în aceeaşi clasă a liceului de fete erau\ndouă colege cu numele de Măria Mănescu, de altfel verişoare amîndouă, şi atunci fetele le deosebeau\nnumai după iniţialele părinteşti. Dar Ve şi Te au răms domnişoarele Măria Mănescu şi după ce au sfîrşit\nliceul, ba pentru intimi chiar după ce s-au măritat",
  "- Am auzit-o aseară cîntată într-o familie (cred că într-o familie de funcţionari de la\npoştă, cu fete, unde el se ducea de obicei) şi azi am cumpărat-o.\nEra plin de cîntecul acesta şi simţeam bine că venise să mi-l aducă, nu ca o\npledoarie pentru cauza lui, cît ca să încheie firesc o stare sufletească, stăruitoare în el, ca\no lumină într-un interior confortabil. Venise la mine mai mult pentru el însuşi, ca să bea\ntot paharul de vin al coincidenţei plăcute.\nDin cauză că am înţeles asta nu i-am spus: „dar eu nu sunt o femeie iubită de toată\nlumea\", ci aşa vag: „Vor fi femei iubite de toată lumea?\"\nEl s-a uitat, surîzînd mirat, în ochii mei: „Tu\".\nAm primit însă răspunsul acesta măgulitor cu conştiinţa tulbure cu care desfaci un\nplic care nu ţi-e adresat decît din greşeală. M-am întrebat dacă e exact ce spune, sau\ndacă nu i se pare lui asta, cum ni se pare tuturor că obiectul pe care-l dorim, şi ne e\nrefuzat, e dorit de toată lumea. I-am spus îngîndurată: „łi se pare\". M-a privit surprins,\ncu colţul gurii fixat într-un surîs, stabilind parcă o concluzie unei lungi discuţii care n-a\navut loc: „E îngrozitor cîţi bărbaţi sunt îndrăgostiţi de tine\"...\nN-am răspuns nimic, pentru că argumentele lui nu m-ar fi convins. De unde să ştie d că\nacei bărbaţi, şi încă aţîţi, mă iubesc cu adevărat, cînd eu nu pot să ştiu măcar despre\nunul singur, despre *** dacă mă iubeşte sau nu. Am devenit tristă, căci din tot corpul mi\ns-a adunat un nod, ca un nucleu, în inimă. Am auzit de multe ori spunîndu-mi-se că\nsunt iubită în taină de bărbaţi şi am fost invidiată de asta, ca şi cînd ar fi fost o realitate\npentru mine această iubire de a cărei existenţă nu ştiu, cum nu ştiu să desluşesc\nrealitatea unui singur personaj în toată populaţia Guatemalei, unde n-am fost niciodată,\nînsă ştiu că există. Dar ştiu un lucru, că *** nu mă iubeşte, că am suferit din cauza lui\naproape mortal. Dacă sunt într-adevăr excepţională, cum de îmi poate prefera pe alta? E\nnumai joc al întîmplării toată iubirea? Şi dacă într-adevăr el mă preţuieşte ca pe singura\nfemeie al cărei suflet a stat faţă-n faţă cu al lui, atunci pentru ce acum e în braţele alteia,\npentru ce mie mi se întîmplă ceea ce mi se întîmplă, pentru ce el şi eu trăim în medii\nstrăine, jucînd acolo o viaţă definitivă, cînd avem intens şi nevăzut acelaşi suflet ca doi\nfraţi siamezi acelaşi pîntec? El are metresă, trăieşte o viaţă completă fără mine, apare cu\nfemei care joacă rolul de soţie, de la masa luată în restaurant pînă la camera de dormit;\nasta poate pînă la moarte, în orice caz acum cînd tinereţea trece. Ochii mi s-au îngreuiat\ndin nou de tristeţe, dinţii au prins buza de jos şi pe urmă am unit sprîncenele în unghi\nridicat ca să nu-mi dea lacrimile. O, imposibilă dragoste, suflet fermentat de îndoială,\ndescurajare de „femeie iubită de toţi bărbaţii\".\nAş fi vrut ca D. să plece, ca să pot sări din pat şi să mă plimb agitată prin casă...\nDar dacă toţi se înşală? Oare nu i se spune oricărei femei acelaşi lucru? Sau dacă mi se\nspune numai mie nu-i poate un malenlendu general? S-ar putea să nu fie vorba decît\ndespre o simpatie anume, nu neapărat erotică, şi în privinţa asta mi-am adus aminte cît\nde mult m-a neliniştit faptul că, atunci chiar cînd toţi bărbaţii musafiri, în aceeaşi casă\ncu mine, îmi arătau stăruitoarea şi indiscreta lor preferinţă, pînă la complimentul\ndefinitiv şi brutal, nevestele lor nu erau geloase. Pe urmă, mi se atribuie anumite\n„succese\" pe care eu ştiu că nu le-am avut. Nu cumva tot ce mi se atribuie e de aceeaşi\nnatură? Aş vrea să fiu însă iubită, dorită definitiv şi numai eu, în toate privinţele, de toţi\nbărbaţii, numai ca să fiu şi mai preţuită de *** şi ca să fiu sigură că nu e nimic din tot ce\noferă celelalte pe care să nu-l pot oferi şi eu.\nTimp îndelungat am rămas pe gînduri, abătută, uitînd de el, cu sufletul ciugulit din\ncînd în cînd de cîte o întrebare, ca de ciocul unei păsări cenuşii. Pe urmă, ochii\nîmpăienjeniţi, pe care îi întorsesem cum întorci o scrisoare ca să nu-ţi citească vecinul în",
  "ea, au rămas ca fixaţi de roşul viu al unor maci de Luchian. E tabloul despre care ţi-am\nspus că l-am primit dar de ziua mea şi pe care n-am vrut să ţi-l arăt ca să fac un act de\nvoinţă. Cu chenar de lemn negru, l-am fixat pe peretele din faţa patului pentru că roşul\nfraged şi catifelat al petalelor îmi limpezeşte privirea somnoroasă dimineaţa cînd mă\nscol, de pot ceti ora la ceasornicul de alături de el. łi-am spus, de altfel, că în odaia de\ndormit, văruită alb şi cu vreo două dungi aurii, nu e decît divanul alb, scăzut şi vast,\ntabloul de Luchian, ceasornicul şi, la căpătîi, o măsuţă albă pentru becul cu abajur de\nfaianţă ca să pot ceti seara. încolo nimic. Nici covoare pe parchetul lucios ca o oglindă\nde stejar, nici o mobilă de-a lungul pereţilor goi, de se vede şipca de stejar care măsoară\nlungimea podelei jos, nici draperii la fereastră - nu e nici un pericol de vecini - de poate\nnăvăli lumina prin amîndouă ferestrele, aşa că, dimineaţa înainte de a trece în camera\nde baie, iau mai întîi, respirînd puternic, o adevărată baie de lumină.\nCînd mi-a întîlnit privirea, pe care o spiona probabil, D. mi-a surîs scuzîndu-mă cu\nindulgenţă. I-am cerut voie să mă îmbrac şi s-a grăbit să-mi dea dreptate, tresărind. Şi-a\nluat apoi notele şi s-a îndreptat spre uşă.\n- Trec în salonaş pe divan şi te aştept pînă te îmbraci.\nAştepta cu privirea întrebătoare.\n- Dar îmi iau întîi baia!?\nI s-au strîns trăsăturile feţei, iar ochii şi-au pierdut lumina egală pe care o aveau.\n- Te aştept oricît vrei, citesc ceva - şi brusc, ca şi cînd ar fi călcat strîmb - sau poate\ntrebuie să vie cineva...\nÎntrebarea era stupidă şi-mi dovedea că D. iar s-a tulburat, că e un aparat care\nfuncţionează anormal.\n- Nu, n-aştept pe nimeni, dar dimineaţa îmi place să fiu singură în toată casa, să\ntrec în voie dintr-o cameră într-alta, să am astfel impresia că m-am închis ca să nu fiu\ntulburată. Exact aş fi vrut să-i spun că vreau să am impresia că e o zonă în care sunt\ninaccesibilă celorlalţi... oricui.\n- Uite, plec imediat, nu te speria, că nu rămîn să te văd goală, şi, spunînd asta, era\ndin nou vulgar şi în intenţie şi în glas.\nDar în cadrul uşii albe s-a oprit, şi-a frămîntat buzele ca şi cînd ar fi luat o hotărîre\ndefinitivă şi pe urmă a revenit lîngă căpătîiul meu. Mi-a pronunţat numele cu o voce\nmuzicală şi înmuiată în lacrimi:\n- Nu e nimic pe lume, nu pot face nimic ca să mă poţi iubi puţin? E cu adevărat\nimposibil?\nÎntrebarea lui mi s-a părut frumoasă ca un zbor de pasăre şi i-am zîmbit. A zîmbit\nşi el ca un pacient care zîmbeşte unui doctor. Am întors faţa spre perete însă, ca să evit\nun răspuns. Cînd mi-a luat mîna să mi-o sărute, a lui era leşinată şi călduţă, ca a unui\nbolnav de anemie.\nT.",
  "IIII IIII IIII\nLuni de zile n-am mai ştiut nimic despre el. Mă întrebam uneori ce s-a făcut - mi se\npare că te-am întrebat şi pe dumneata despre el - cred că pe jumătate bucuroasă că nu\nmă mai sîcîie cu stăruinţele sale, pe jumătate oarecum neliniştită că s-ar putea să fiu\nuitată de cineva pentru care ani de zile am fost sensul vieţii lui, devenită acum\nindiferentă ca un astru care s-a răcit. Mi se părea că asta ar fi pentru mine însămi o\ndovadă că într-adevăr poate înceta cineva să mă iubească şi că deci ar putea veni o zi\ncînd pentru *** aş fi o femeie ca oricare alta, pe care o laşi pe stradă să treacă fără s-o\nopreşti, adică fără să socoti întîlnirea cu ea un mic eveniment.\nÎntr-o seară, la Teatrul Naţional, venisem înadins s-o văd pe Lucile jucînd şi-mi era\nciudă pe d-ta că ai refuzat să vii s-o asculţi, pretextînd că te indispun actriţele care\ndebutează în piesele în versuri. Ea, săraca, stăruise să te fac să asişti la spectacol şi cred\ncă a considerat ca un eşec al meu faptul că nu te-am putut convinge să vii, dar refuzul\nd-tale n-a fost fără un soi de epilog. Alături de mine, cîteva fotolii mai la dreapta, era D.,\nîntovărăşit de o fată drăguţă, dacă vrei, dar amîndoi deplasaţi parcă la fotoliul de\norchestră, ca doi eroi din teatru care trebuie să ia din sală parte la acţiune. Nu părea\ndeloc surprins cînd m-a văzut, şi asta m-a enervat puţin, pe urmă am observat că\nvorbea cu insistenţă şi cu o falsă căldură cu prietena lui. După un timp, ca şi cînd s-ar fi\ntopit în mine o pojghiţă sufletească, m-am simţit uşor înduioşată şi m-am hotărît să fac\nun foarte ciudat soi de serviciu amicului meu. L-am chemat - şi a încremenit cînd a\nvăzut semnul mic pe care i l-am făcut - iar pentru că a trebuit să aştept puţin pînă să mă\npoată asculta, căci după privire simţeam că îi vîjîie urechile, l-am certat, cu intenţie, tare,\nca să audă fata care îl întovărăşea că m-a uitat cu desăvîrşire şi că nu a venit să mă vadă.\nCu coada ochiului am căutat să ştiu dacă ea ascultă şi am văzut-o urmărindu-ne uimită.\nAş fi vrut cu stăruinţă ca această atenţie a mea să-i ridice lui acţiunile de cuceritor\nasupra ei, căci cu sinceritate aş fi fost mulţumită ca o femeie să-l iubească, să-i dea ceea\nce nu-i pot da eu, dar asupra iubirii lor, acomodată în lumea posibilităţilor, să planeze,\nsuperioară ca un vis irealizabil, pasiunea lui pentru mine. D. era atît de fericit că toate\nzbîrciturile feţei îi dispăruseră, întinse de un val de sînge, gura i se umezise şi ochii îi\nrîdeau mai învioraţi. In antractul următor am primit însă prin omul de serviciu un\nbileţel al Lucilei prin care remarca mirată lipsa d-tale, îmi închipuisem eu că ai ei erau\nochii care cercetau neliniştiţi prin gaura practicată în cortină şi, declarîndu-se mulţumită\ncă D. e în sală, mă ruga stăruitor să-i cer lui să scrie cîteva rînduri despre debutul ei, la\ngazetă, căci se vede că ea îl crede gazetar influent. Mi s-a oprit o clipă sîngele sub piele;\nam avut pentru mine însămi un gest de dezolare. Mi-am spus, vorbind în gînd ca un\ndesen pe aceeaşi culoare, că pentru nimic în lume nu aş putea să cer lui D. un serviciu,\nacum după ce fusesem prietenoasă cu el. Un surîs dăruit e un lucru prea frumos ca să\nfie măsurat cu vreun echivalent şi eu îngheţ uneori, chiar cînd constatarea e ulterioară,\nla gîndul că ar fi bănuit cineva că un zîmbet al meu e interesat, deşi, e timpul să-ţi spun,\nmi se pare că din diferite motive lumea mă crede altfel. Cu mîndria sufocată ca într-o\nagonie l-am chemat din nou, la sfîrşit, pe D., cerîndu-i, cu glasul dezarticulat, să scrie\ncîteva rînduri. Într-o gazetă fără tiraj a apărut un articol ditirambic, dar Lucilei nu i-am\nvorbit luni de zile.\nIndispoziţia acestei întîmplări, insensibilitatea mea faţă de D., chiar acum, cînd era\nîntovărăşit de o femeie, au fost apoi, după ce şi-a pierdut din acuitate, pentru gîndurile\ncare m-au frămîntat pe drum spre casă, ca o injecţie care prepară un corp pentru",
  "operaţie. Era în mine o durere amorţită la constatarea pe care o făceam acum că nici\ngelozia, că nimic nu poate stimula o dragoste inexistentă, că nici mijlocul acesta\nrecomandat de atîţia autori de maxime şi de piese de teatru nu mi-ar putea fi de nici un\nfolos dacă aş încerca vreodată să-mi recîştig preţul în ochii lui***.\nÎntr-o zi, D. s-a achitat însă de serviciul pe care am încercat să i-l fac, şi încă în mod\nprinciar, deşi fără să ştie. înainte de Paşte plecam cu acceleratul la mătuşa mea. Ştiu că\nţine mult să mă aibă de sărbători, pentru că venirea mea e un adevărat eveniment în\norăşelul lor. Casa mătuşi-mi capătă o deosebită importanţă, devine centrul vizitelor pas-\ncale şi mai toate familiile îşi dau întîlnire în casa în care mergem noi. Cum mătuşa mea\neste o nevinovată cochetă a primirilor gospodăreşti, e fericită cînd mă duc la ei. Mă\naşezasem deci confortabil pe locul meu, lîngă fereastră, cu pardesiul încheiat şi o tocă\nuşoară de drum trasă aproape pe ochi. Examinam curioasă pe tovarăşii de\ncompartiment, cînd a apărut în uşă, chemînd că a găsit loc, recenta metresă a lui ***.\nAm încremenit cu buzele întredeschise şi inima îmi palpita ca o pasăre ce se zbate ca să\nzboare, în mîna cuiva, şi nu izbuteşte. Crisparea gîtului îmi împiedica respiraţia. M-am\nghemuit mai mult, ca să nu fiu recunoscută, şi mi-am întors cu totul privirea pe\nfereastră. El a apărut primăvăratec - l-am simţit fără să-l văd pe cînd aşeza geamantanul\nîn plasă, pe urmă s-au aşezat alături şi atunci am întors şi eu capul. M-a salutat surprins\nşi amabil, dar era o amabilitate evident voită. Am înţeles mai tîrziu că mergeau să facă\nPastele la Sinaia, am înţeles din întrebările ei nerăbdătoare, dar şi din geamantanul care\ndusese cîndva şi sărmanele mele cămăşuţe la Sighişoara, tot de Paşte. Era o durere pe\ncare nu o mai puteam stăpîni, care îmi măcina corpul ca un voltaj prea mare, un aparat.\nLa fel mergea acum cu o altă femeie, reedita funcţional ca un conductor un drum care în\namintirea mea era un refugiu unic de bucurie trecută, căci socoteam cele trei zile\npetrecute în vremea dragostei noastre, în orăşelul săsesc cu aspect medieval şi cu cetate,\nincomparabile în viaţa lui şi a mea. După o examinare amănunţită în care desprinsesem\nacest episod de tot ceea ce în Bucureşti fostul meu prieten putea reedita cu alte femei,\nalesesem din trecut această călătorie, cum ai alege o mobilă care a mai rămas bună\nprintre ruinele lăsate de un incendiu. Am simţit zădărnicia oricărei iluzii, dar abia tîrziu\nam putut să surîd pentru mine însămi, şi surîsul acesta m-a liniştit cum trebuie să-l\nliniştească pe oratorul care şi-a pierdut penibil şirul, o întorsătură de frază fericită, bună\nde final. Liniştea mi-a fost însă de scurtă durată, căci peste cîteva clipe s-a mai urcat în\ncompartimentul nostru un domn care ţi-e prieten şi d-tale, şi lui ***, şi mie, dar care are\nun oribil aer de mizantrop, cu ochelarii care îi cad atît de des pe nas în jos, că a ajuns să\naibă un adevărat tic al gurii. Ei bine, cînd l-am văzut, cînd am înţeles că studiază\npenibila întîlnire ca o vulgară dramă şi că face în gînd ipoteze asupra sentimentelor\nmele, m-am simţit într-adevăr părăsită şi mizerabilă. Cu puţin înainte de plecarea\ntrenului a intrat însă în compartiment un comisioner, cărunt, înalt şi cu mustaţa tunsă\npe gura cocoloşită, pe care-l cunoşteam de cînd îmi aducea flori de la D. Avea acum în\nbraţe un vas, un fel de strachină înţesată de viorele, ca o floarea-soarelui albastră,\nînchisă în smalţ verde. Pe un carton alb D. îmi scria că socoate că-mi va fi călătoria mai\nplăcută dacă voi avea dinainte grămada de flori. Un domn de vizavi a şi fixat orizontala\nmescioară a compartimentului, de am pus pe ea vasul cu minunea de fraged albastru\ncare îţi împrospăta respiraţia, ca şi privirea, ca şi gîndurile. Pe urmă darul venea,\naparent, din lumea tuturor posibilităţilor şi făcea impresie. Cel puţin ştiam acum că nu\nmai sunt compătimită.\nT.",
  "ÎNTR-O DUPĂ – AMIAZĂ DE AUGUST\nLuasem masa la restaurantul de pe strada Regală, în-grădină, cu doi scriitori.¹ Am\nmîncat tot timpul, enervat, feluri de mîncare sălcie, am băut apă călduţă şi leşioasă, vin\ncu gust de limonada. Toate acestea, pentru că n-am avut curajul să declar celor doi\nscriitori, cu care sunt prieten de altfel, că eu nu pot sta la altă masă decît la aceea la care\nsunt obişnuit, că nu mă pot înţelege cu alt chelner decît cu cel care mă slujeşte de obicei.\nUnii cred că asta e un început de manie (cum mi se spune), oricum, mi-a fost frică să le\nspun celor doi că nu-mi place să schimb masa la restaurant, căci ar fi zîmbit indulgent şi\nzîmbetul acesta indulgent mi-ar fi tăiat toată pofta de mîncare. Ei sunt doi scriitori\ncunoscuţi tuturor acelor care călătoresc cu trenul şi profesorilor de limba romînă, au un\nfel de certitudine în calmul şi în politeţea lor indiferentă şi comodă, care contrastează cu\ngraba şi excesul de zel pe care-l vădesc eu în fiecare gest cînd vorbesc cu ei. îmi spun cu\nun ton îndepărtat şi deferent: „Diplomatule\", „Aviatorule\". Ştiu că şi ei sunt măguliţi să\nstea la masă cu mine, din cauza numelui şi a situaţiei mele în Ministerul de Externe, dar\ne în asta ceva gratuit, aşa cum cei care îmbracă un frac de închiriat îl dispreţuiesc şi îl\nafişează totuşi. La rîndul meu, am pentru ei stima pe care o ai pentru lucrurile pe care\nn-ai să le poţi face. Admiram pe cei care joacă tenis şi cu destulă trudă am devenit\ncampion regional de tenis, am ţinut să se vorbească, să se amestece în convorbire fraze\ndespre modul în care dansez, iar fetele mă anunţă la telefon să viu negreşit la bal „şi să\ndansez numai cu ele\". Fac box, am trei cai de curse, dintre care unul a luat premiul\n„Solon\", premiu fără însemnătate bănească prea mare, desigur, dar pe care îl\nambiţionează toţi proprietarii, din cauză că a fost cucerit de cai iluştri în trecut. Cu atît\nmai mare e meritul meu că l-am putut cuceri cu un grajd de trei cai numai. Am avut\ndouă accidente de automobil despre care a vorbit toată presa şi îndeosebi Le Progrès\n(organ al partidului conservator, fondat în 1918 de A.Marghiloman) la cronica\nmondenă. Am încercat trei recorduri cu avionul, numai după doi ani de pilotaj, căci\nabia de atunci încoace m-am decis, cu toate că aş fi avut prilejul încă din timpul\nrăzboiului, cînd am fost cerut la un centru de aviaţie, dar era tocmai în timpul unor\nlupte grele de cavalerie la Sticlărie, şi cînd colonelul mi-a arătat, zîmbind cu dispreţ\nperfect ascuns, ordinul Marelui Cartier, parcă ar fi plouat cenuşă pe mine, aşa mă\nsimţeam de prost.\n- Du-te, te mai odihneşte la poarta Cartierului, că de zburat nu prea se zboară\nacolo. Aci e greu... mîine divizionul dumitale trebuie să atace Coşna.\n¹ Dacă m-am convins că într-adevăr D. „nu forma nici pe departe centrul preocupărilor\"\ncorespondentei mele, n-aş putea tăgădui că acel enigmatic *** nu îmi aţîţa curiozitatea într-un mod\naproape de neîngăduit. Cu scuza vagă a unui interes scriitoricesc, nu m-am lăsat pînă cînd, nu numai că\nl-am identificat, dar l-am cunoscut chiar personal, ba încă, după cum se va vedea, curînd am devenit şi\nprieteni. Era fiul acelui mare industriaş pe care l-am numit convenţional în romanul meu Ultima noapte de\ndragoste, întîia noapte de război Tănase Vasilescu. Avea acel timbru deosebit, acea vibraţie melodioasă,\ncalmă, pe care o au toţi oamenii, fruntaşi adevăraţi în activitatea lor, oricare ar fi ea: artă, politică,\nmilitărie, acrobaţie, dans modern, destin de Don Juan sau box.\nDe multe ori am stăruit pe lîngă el să scrie, fiindcă nu numai că da în convorbire acea impresie\nunică de trăire adevărată, dar, din ceea ce ştiam despre viaţa lui, despre legăturile lui, despre ceea ce\nfăcea din el un adevărat exponent al societăţii romîneşti de azi, mi se părea că ar da la iveală lucruri de un\ninteres documentar puţin obicinuit... I s-a părut atît de absurdă propunerea mea, făcută cu aceleaşi",
  "argumente ca şi cea adresată doamnei T., că nici n-a vrut să stea măcar de vorbă. „Eu şi scriitor? De ce\nglumeşti în modul acesta?\"\nÎntr-o zi însă, pe cînd eram amîndoi prin faţa Cercului Militar, a trecut pe lîngă noi o fostă artistă a\nTeatrului Naţional, o stagiară angajată aproape în fiecare an, căci exaspera pe directori prin tot soiul de\nintervenţii, şi tot în fiecare an, sistematic eliminată, căci într-adevăr n-avea aproape nimic comun cu arta\nşi nu îndeplinea măcar nici acel minimum social care îngăduie menţinerea în cadrele acestei instituţii\nchiar fără talent.\nA devenit livid.\n- O vezi pe asta, pe femeia aceasta cu rochia roşcată? Şi s-a întors, făcîndu-mă şi pe mine să mă\nîntorc.\nAm ridicat din umeri a nedumerire, dar n-am spus că o cunosc, ca să aflu vreo taină, care altfel nu mi-ar fi\nfost poate mărturisită.\n- Nu, dar ce e cu ea?\nA rămas îngîndurat, tulburat şi nu mi-a răspuns nici cînd am repetat întrebarea, mereu frămîntat de\namintirea lui...\nA reluat abia cînd trecusem de Teatrul Naţional, ca să ocolească orice lămurire.\n- E prea lung şi prea complicat.\nAm crezut că mi se oferă prilejul căutat de multă vreme.\n- E ceva aşa de extraordinar, într-adevăr?\n- Poate că nu, poate că da, nu ştiu... Sunt ca şi bolnav, din asta, de o lună de zile. Un adevărat\nsubiect de roman... S-a întors brusc spre mine: Ai iubit vreodată? Şi fără să mai aştepte răspunsul,\nfrîngînd ceva din el: Patru generaţii dintr-ai mei n-au gîndit cît mă frămînt eu de o lună.\nAm căutat să exercit asupra lui presiunea care mai niciodată nu dă greş în lumea profană.\n- Poate că m-ar ispiti să-l scriu eu - romanul ăsta - dacă-1 socoti atît de interesant.\n- Haide atunci la Şosea (era prin septembrie), să luăm masa şi să-ţi povestec toată întîmplarea.\nAm refuzat molatec.\n- Nu, dacă mi-o povesteşti nu mi-e de nici un folos. Subiecte mi se oferă toată ziua. Nu e scriitor\ncăruia să nu i se ofere aproape cotidian subiecte. „Extraordinar. Am să-ţi povestesc cazul meu!... Să\nvezi!... Ai putea să scoţi un roman!...\" Dacă vrei să-mi fii cu adevărat de folos, povesteşte-mi totul în scris.\nMai mult decît întîmplarea însăşi, care nu poate fi mai extraordinară, orice ai spune, decît un război, m-ar\ninteresa amănunte, mai ales cadrul, atmosfera şi materialul întîmplării... Fireşte că nu-ţi cer decît o redare,\nînsă e nevoie să fie cît mai amănunţită... Pe urmă eu voi preface totul într-un roman. (Şi spunînd asta\nminţeam, căci nu mă gîndeam chiar să scriu un roman.)\nEra mereu frămîntat de vederea lui dinăuntru.\n- Ai să fii foarte surprins...\n- Nu ştiu; să vedem... Vrei să-mi faci acest mare serviciu? Povesteşte net, la întîmplare, totul ca într-\nun proces-verbal. (Căci, cu adevărat, bănuiam mai interesante decît întîmplarea însăşi alunecuşurile din\ncondei, digresiile.)\nA surîs pe gînduri, descurajat, dar era atît de prins de împrejurare, că pe urmă m-a luat de braţ.\n- Ascultă, am să fac şi asta... Deşi mă întreb dacă nu ai să arunci ce scriu eu la gunoi.\n- Îmi vei fi de folos numai dacă îmi vei da material, cît mai mult, chiar cînd ţi-ar părea încărcat ori\nde prisos, fii prolix, cît mai prolix. Foloseşte cînd vrei să te explici comparaţia. încolo nimic.\n- Bine, într-o săptămînă am să-ţi aduc un caiet întreg.\nNu mi l-a adus peste o săptămînă, nici peste două, ci abia peste o lună... Ceea ce nădăjduiam s-a realizat.\nFred Vasilescu s-a „ambalat\" şi întîmplarea a luat proporţii. Mărturisesc că n-am avut nevoie de prea\nmulte modificări, abia ici-colo de am simţit obligaţia unor desluşiri, a cîtorva întăriri de imagini, de corijat\nunele lipsuri (căci multe altele or mai fi rămas) şi mai ales am schimbat cîteva nume şi date, complicînd\npuţin lucrurile nude, pe care bănuiesc că el însuşi le mai complicase de asemeni, ca să evit indiscreţiile.\nAbia cînd l-am cunoscut mai de aproape am înţeles de ce doamna T. l-a iubit atît, de ce a suferit aşa\nde mult din cauza lui. Nu numai datorită frumuseţii lui bărbăteşti, sportive, cît mai ales pentru un soi de\nloialitate şi delicateţe, un mod de sinceritate a vieţii, care nu seducea numai femeile, ci cîştiga şi prietenia\nbărbaţilor lor, căci puteau să sufere din pricina lui, ca şi ele, dar nu-l urau. Nu jignea niciodată, nici măcar\npe cel căruia îi lua nevasta. Cam prea echilibrat, vorbind rar, dar nu fără o privire stăpînă pe sine şi ades\nironică.",
  "Am rămas la escadron, spre marele necaz al ordonanţei care se vedea restabilit la\noraş, dar şi spre bucuria roşiorilor mei, care mă iubeau ca pe un frate. Toate le-am făcut\nîn viaţă, şi tot ce mi-a stîrnit amorul-propriu e trecut în activitatea mea ca într-un\nmemoriu de carieră. Numai scriitor ştiu că oricît aş vrea, orice aş face şi oricît m-aş\nstoarce, n-aş putea deveni niciodată, şi de aceea stau cu sfială alături de cei doi prieteni,\ncăci zîmbetele lor mă umilesc puţin, nu mult, aşa cît s-ar apleca o trestie sub apăsarea\nvîntului.\nAu bunăvoinţa să se întrerupă din cînd în cînd, într-o convorbire ale cărei date\nelementare nu le cunosc şi care tocmai de aceea îmi pare nesfîrşit de interesantă, cum\nerau convorbirile din biroul tatălui meu, cînd se rosteau familiar şi ca în continuare\nnume care mi se păreau tot aşa de frumoase ca Trebizonda, sau Valdemar, sau\nCasablanca, numele misterioase ale copilăriei mele. Tovarăşii mei de masă pronunţau\ncînd cu indignare, cînd cu „nu e rău\" sau „îmi pare că are culoare\", nume de scriitori şi\nreviste, toate împrumutate de la flori şi în genere de la ţară, care mă fascinau ca toate\nlucrurile inabordabile. Aş fi vrut detalii dar nu îndrăzneam să le cer, căci nu mi le-ar fi\ndat, zîmbind cu indulgenţă, şi mă mulţumeam cu sonorităţi muzicale care mă limitau şi\nmă sileau să-mi recunosc o reală, netăgăduibilă inferioritate.\nEram strîmtorat, eu atît de sigur de mine de obicei, eram nelalocul meu, nu\nizbuteam să fiu eu, cum nu izbuteşti să ai mersul şi silueta ta dacă ţi-a intrat o pietricică\nîn pantof. Am mîncat în silă o farfurie de salată de vinete cu gust de dovleci tocaţi şi cu\nuntdelemn unsuros, pentru că tovarăşii mei de masă mîncau cu prea multă poftă şi mi\ns-ar fi părut inconvenabil ca eu să declar că un fel atît de apreciat de ei nu e comestibil.\nAu cerut apoi varză cu carne, dar prudent am aşteptat să le-o aducă întîi lor, ca să văd\ndespre ce e vorba. N- am regretat această prudenţă, cînd am văzut farfuria cu marginile\npătate de sos gălbui (poate din pricină că, grăbit, chelnerul aduce mai multe farfurii o\ndată, puindu-le unele într-altele ca la pension, şi de aceea uneori fundul farfuriei intră\nîn sosul celei dedesubt, cînd nu şi degetele celui grăbit). De altfel, am făcut rău că am\nacceptat să mănînc în grădină. întîi că umbra era călduţă şi iradia, dar, mai ales, fiindcă\nla amiază e totdeauna mai cald afară, chelnerul străbate astfel o porţiune de grădină\nprin soarele dogoritor - iar din pricina asta năduşeşte de-i curg mici şiroaie pe tîmple şi\nla rădăcina nasului. îndeosebi sosurile, sub proiectorul arzător al nămiezii, devin vii şi\ncalde, capătă un fel de materialitate fiartă care te dezgustă. Caut un refugiu de proaspăt\nşi răcoritor în ape minerale. Dar mai ales varza cu carne de acum mi se pare o\nmonstruozitate culinară; de obicei se face cu carne de purcel mai grasă, ca să fie fragedă,\nsau cu piept de văcuţă, în cazul cel mai rău. Oricum, sosul trebuie să fie scăzut, nu ca în\ncazul de acum, apos şi revărsat, de mai curînd o ciorbă leşioasă de varză, în care au\ncăzut la întîmplarebucăţi de muşchi cu fibre lungi, ca nişte sfori roşcate, roşii numai\nîntr-oparte şi vinete spre negru, cu o pojghiţă albă, pe cealaltă parte. Prietenii mei\nmîncau însă cu poftă, îmi adresau întrebări binevoitoare, cusurîsuri protectoare şi mă\nîndemnau să beau din vinul cald, pe car chelnerul, neobişnuit cu preferinţele mele, nu-l\ne\nadusese în baterie cu gheaţă, iar eu acum nu mai aveam curajul să poruncesc\nîndreptarea lucrurilor. Eram sincer necăjit că nu pot să beau, cînd eram îndemnat cu\natîta cordialitate, mai ales că aveam pentru unul dintre comeseni nu numai o admiraţie\nextraordinară, dar şi amintiri frumoase din vremea războiului. După ce luptasem călare\nîn tot timpul retragerii, regimentul nostru, în a doua parte a campaniei, a fost băgat în\nfoc descălecat la Sticlărie, pe valea Oituzului, unde am luptat o bucată de vreme. Rănit,\nam fost evacuat într-un spital dinapoia frontului, într-un tîrg moldovenesc. Ofiţer\nintendent al spitalului era tocmai cel care acum era în dreapta mea la masă. Băiat de",
  "petrecere, harnic la treabă, după cîte se spunea, luptînd voiniceşte cu damigeana cu vin,\ndar şi izbutind să obţie totul de la centrele de aprovizionare, aşa încît spitalul nostru nu\nducea lipsă de nimic. Toată lumea era încîntată de el, şi mai ales noi, ofiţerii răniţi, care\nputeam părăsi patul. într-un pavilion din fund, unde ocupa două încăperi ofiţerul\nintendent, se încingeau nişte grandioase partide de pocher, care ţineau uneori de la trei\ndupă-amiază pînă a doua zi dimineaţa. Era un bun camarad, cu un limbaj anume al lui,\npoetic, care de atunci mă umplea de admiraţie şi pe care, umilit de mărginirea mea,\nl-am regăsit pe urmă în volumele lui de proză. Dar iată că acum începe o adevărată\ndramă pentru mine. în sosul, sau mai bine zis zeama din farfuria celuilalt scriitor, puţin\nascunsă de tăiţeii de varză, doarme cu aripile strînse, înecată în grăsime, o muscă.\nNiciodată, nici chiar în război, cînd am comandat patrule tari de cavalerie, nici cînd am\nfost însărcinat, ca de atîtea ori, cu misiunea de a conduce prin ţară diferiţi oaspeţi de\nmarcă, nu mi s-a pus o problemă atît de alarmant imediată şi atît de insolubilă parcă. Să\natrag luarea-aminte a domnului, tot atît de reputat scriitor, dar pe care eu îl cunoşteam\nmai de puţin timp, şi care tocmai explica un manifest literar, era oarecum prea tîrziu,\ncăci şi mîncase jumătate din farfurie. Şi pe urmă, din acelaşi fel de mîncare îmbuca\n(acesta e cuvîntul) şi vechiul meu prieten. Ar fi trebuit deci să renunţe amîndoi la\nresturile din farfurie şi să caute să-şi împace în stomac cum vor putea: mîncarea\nconsumată cu structura şi imaginea muştei. De altfel, aveam impresia că, deşi mi-ar\nmulţumi, ar fi totuşi enervaţi şi, aşa ca în nu ştiu care filozofie unde realitatea se creează\nprin însuşi faptul cunoaşterii, m-ar fi făcut pe mine - care prea văd toate – răspunzător\nde existenţa micii vietăţi decedate în grăsimea din farfurie. Mă simţeam intimidat ca un\nelev de şcoală, care n-ar îndrăzni să atragă luarea-aminte profesorului că i se vede rupt\nciorapul, deasupra pantofului, la călcîi. M-am hotărît să aştept cu nădejdea că ei vor\nmînca totul din farfurii şi că o întîmplare fericită va face să rămîie în restul din zeamă\npicolului tocmai porţiunea cu cadavrul muştei. Aşa aşteptam să se apropie ziua de\nexamen cînd eram mic, sau inspecţia însărcinatului de afaceri cînd eram detaşat.\nNervos, nehotărît, obsedat de imagine. Iar cînd am înţeles că voi asista la clipa\ninevitabilă, cînd tovarăşul meu va înghiţi musca, am devenit palid – cred că mi s-au\nalbit buzele. Între-rupîndu-se atunci din pasionata lor discuţie despre programul\ngrupării lor, scriitorul bălai, voinic şi plin de voie bună, m-a întrebat dacă nu cumva\nmi-e rău. Abia am putut să şoptesc, arătînd extenuat cu un vîrf de cuţit spre muscă.\nA surîs, şi cu un gest secundar, de paranteză, a scos cu furculiţa musca, a aruncat-o jos\nşi i-a spus prietenului meu, aşa în treacăt, cu binevoitoare ironie: „E gingaş domnul\", pe\nurmă a propus ca manifestul să fie tipărit pe hîrtie mai luxoasă, cu desene moderne.\nMai tîrziu a trebuit să ne retragem, cu masă cu tot, mai înspre salonul cel mare, căci\ncortul întins deasupra se încinsese de tot. Mărturisesc că am recurs la un procedeu\ndestul de inelegant, dar am toate scuzele. Cînd am propus, prevăzător, schimbarea\nmesei, eram sigur că prietenii scriitori vor accepta bucuros propunerea mea. Şi iată de\nce: cam pe la sfîrşit, cînd se goliseră cea mai mare parte din mese, veneau să dejuneze\npreşedintele Camerei cu fata lui, una dintre cele mai frumoase fete din societatea\nbucureşteană. Dar cînd m-au văzut salutînd, cei doi scriitori m-au şi întrebat în grabă şi\ncu o mimică extrem de indiscretă, ca şi cînd ar fi fost vorba de o pensionară a localului,\ncine e domnişoara. Nu puteam nici să nu răspund şi nici să răspund, pentru că fata\nobservase întrebarea simultană a celor doi şi ar fi ghicit după mişcarea buzelor\nrăspunsul meu. De-abia am aşteptat plecarea.\nNe-am despărţit foarte cordial în faţa restaurantului, rugîndu-i să-mi trimită şi mie\nrevista pe care voiau s-o scoată. Cred că am făcut şi o supremă impoliteţă întrebînd cum",
  "pot plăti abonamentul, ba încă ducînd şi mîna la portvizit. A fost numai o precipitare\nmintală. Eu, care sunt dat în cercurile noastre drept model de atitudine degajată şi\nlinişte de spirit (pentru că totdeauna mă consider cel puţin egalul celor cu care vorbesc,\ndar nu în orice caz din aceeaşi lume cu ei), sunt timid şi îmbrăcat în haine prea strîmte\nîn faţa celor pe care-i admir. Acum, de pildă, dacă aş fi început aşa: „Vă rog să mă\nconsideraţi şi pe mine abonat la revistă\", nu m-aş mai fi simţit obligat să schiţez un gest\nprecis, ducînd vag mîna la portvizit. Dar pentru că începusem numai aşa: „Vă rog să-mi\ntrimiteţi şi mie revista\", mi-era teamă ca ei să nu înţeleagă cumva că doresc să mi se\ntrimită revista gratuit, mai ales că, deşi mai puţin prieten cu unul dintre ei, îmi\npermisesem totuşi să achit eu toată socoteala. A trebuit să fac un gest care să arate cum\nvreau şi am ţinut să mă explic, repede. Dar e ceva atît de încurcat, că toate virtualitătile\nastea mă enervau tot mai mult, tocmai pentru că nu puteam exprima nimic, erau fără\ncoadă şi cap, înghesuite în cîteva clipe, cum ai vîrî cu sila şi ai înghemui pe cineva, care\ns-ar zbate, într-un sac. Nu ştii dacă nu-i apeşi genunchiul pe gît, nu ştii unde-i e capul,\nnu ştii să dai formă unitară sacului, în sfîrşit. Şi eu, cînd sunt nelalocul meu, stau în\nclipă (aruncat în grabă) ca vîrît în sac. Nu găsesc nici explicaţia pe care o caut disperat şi\nnici echilibrul după care mă chinuiesc cu îndîrjire. Am fost aproape recunoscător\nscriitorului voinic şi bălan, care m-a bătut pe umăr şi mi-a explicat că voi plăti mai\ntîrziu. Mi-a însemnat apoi adresa în carnet.\nAm luat-o în jos, spre dreapta, cu toată căldura, să văd cum se dărîmă casele\npentru deschiderea bulevardului Brătianu. Eram nerăbdător, căci nu fusesem pe acolo\ndin ajun. Casei din dreptul străzii Regale îi ridicaseră acoperişul şi rămăsese acum aşa,\ncu pereţi tapetaţi între care fusese viaţa de familie, de s-ar fi putut uita cineva de la\netajul casei Visante să vadă înăuntru, ca într-un corp omenesc, deschis pe masa de\noperaţie. Negreşit, mobilier nu mai era, dar albastrul tapetului închisese scene de viaţă:\niubire, necazuri, naşteri, vizite; era întreagă soba la gura căreia stătuse desigur vreo\nfemeie gînditoare, alăturea era soneria mică în perete. Şi acum era un gol de nămiză\npînă în adîncurile luminoase, arzătoare ale cerului.\nO casă fără acoperiş, vara, nu e o casă din care chiriaşii se mută ca să vie alţi\nchiriaşi. E ca o violare. Nu ar trebui să se permită oricui să vadă o casă căreia i se ridică\nacoperişul, cum metresa care iubeşte nu lasă slugile să facă patul în care au fost\nîmbrăţişările ei, ci îl strînge şi-l aranjează singură, în clipa plecării.\nFăcuseră un scoc şi coborau pe el cărămizile roase şi uruitoare, ca buştenii pe jgheabul\nde munte. Din cauza prafului şi a molozului, toţi trecătorii se alipeau cît mai mult de\ngardul de fier al caselor de vizavi (strada veche nu avea mai mult de şapte metri lăţime)\nşi îşi ţineau cît puteau respiraţia. Dărîmăturile acestea de case au fost calamitatea\nbucureştenilor după război, ca şi construcţiile neîngrădite de scînduri protectoare\nmăcar. în dreptul unei clădiri, descompusă în zidărie veche, bîrne şi fier, trotuarul era\ndesfăcut, trăsurile şi automobilele intrau unele într-altele, de nu mai conteneau\nclaxoanele şi înjurăturile şoferilor. Eu veneam însă în fiecare zi. Mă duc oriunde se\ndeschide o stradă nouă. Aştept perspectiva viitoare cu pasiunea cu care jucătorul filează\ncartea. întîi nu se vede nimic şi de aceea în fiecare zi nu întîrzii prea mult. E mai mult o\nenervare că lucrurile merg prea încet. Dacă urmează o duminică sau o zi de sărbătoare,\nmi se pare că un proces de naştere -a suspendat. Mă opresc şi fac tot soiul de ipoteze\ns\nasupra aspectului pe care îl va avea noua stradă după reconstituirea pavajului. Ştiu bine\ncă un moment nou se va crea. Dar va dispărea unul vechi, iar această tranziţie n-am\nputut s-o prind niciodată, cum, cînd eram mic, nu pricepeam cum din hîrtie şi boabe\nnegre pe ea ieşea cînd un cîntec sprinten, cînd un oftat lung, cînd o grindină de sunete.",
  "Mă ascundeam după uşă şi ascultam cum cînta mama la pian. Toată casa era plină de\nsunete ca un clopot şi eu ştiam că ea cîntă privind, dar cum din boabe negre ca piperul\npoate să iasă sunet n-am priceput niciodată. În viaţa mea am rămas cu pasiunea şi\nneliniştea schimbărilor, a trecerilor. Ştiam deci că acum va fi o stradă nouă, desigur ca\norice altă stradă nouă, dar atunci nu va mai fi şi cea veche, ca să le poţi compara, pentru\ncă ar trebui să fie chiar în locul acesteia; iar imaginile, ca obiectele, sunt impenetrabile.\nŞi noutatea, momentul inedit ar fi tocmai în examinarea comparativă a celor două\nimagini simultane. Mai bate un vag vînt de mijloc de august, liniştit şi fiert parcă,\nasemeni „porumbelului fierbinte\" pe care o ţigancă îl oferă oamenilor care dărîmă casa,\nîntr-o copaie, în care desigur au fost culcaţi copiii (după ce a fost fiert, neîndoios, în\ncazanul cu rufe). Mă acoperă praful cînd mă îndrept spre strada Batiste. încet, trebuie să\nocolesc, căci într-o curte e un depozit improvizat de benzină. „For-duri\" vechi de\ntinichea, jerpelite ca nişte haine de salahori, modele aproape comice, revîndute şoferilor,\nvin să se aprovizioneze, căci parcă ele singure (cele de lux fac siestă) mai lucrează în\nnămiaza asta de august, împreună cu acei paria care asfaltează, între dogoarea\ncazanului cu smoală şi a cerului arzător albastru. Strada e pustie şi înaintea mea e,\nsingur drumeţ, o foaie de hîrtie, care, luată de vînt, se tîrăşte cu paşi mărunţi de şoarece,\nîncercînd întîi parcă să traverseze, dar se loveşte de muchia trotuarului, cu care aleargă\napoi paralel departe, pe urmă spre capăt, unde strada ocoleşte puţin, saltă ca o gîscă,\nîncercînd să zboare. Dintr-acolo vine cu grabă întinsă un automobil cu geamantane\naşezate ca nişte turnuri oblice alături de şofer, altele turtind genunchii domnului şi\ndoamnei, care mai vor, cine ştie, să prindă trenul de Sinaia sau de Constanţa, unde e\nprospeţime şi răcoare.\nŞi nici prietenii mei nu sunt acasă. Ferestrele au hîrtie albastră, pe uşă este scris cu\ncreionul un bilet. Urc trei trepte ca să-l descifrez: „Omul care vine din partea domnului\nVasiliu să întrebe la uşa din dos, la bucătărie, că are un pachet şi o scrisoare\". Nu ţineam\nprea mult să-i văd, deşi femeia e agreabilă cînd e familiară, după-masă veneam numai\naşa, ca să am ce face, dar faptul că găsesc acum uşa închisă mă scade sufleteşte ca o\npărăsire, ca o neşansă disproporţionată. Prezenţa lor de-abia îmi devine necesară. La\nîntoarcere, puţin amărît, descopăr şi reţin toate casele care au geamurile astupate cu\nhîrtie albastră. Casa din colţ are obloane moderne cu lame paralele, care se ridică şi se\nlasă ca la birourile americane. Ca să apuc pe strada Enei, căci viu spre „Capsa\", ocolesc\nun hotel, în etajele căruia sexualitatea e condensată şi toropită în după-amiaza asta de\nvară, ca gazele care se tîrăsc în fundul unei mine. Iată, după un croitor sărac, o legătorie\nde cărţi. Vitrina e prea sus, ca pe un podium, dar tot disting neverosimilele adunături\nde poze. Un portret al arhiducelui Rudolf, rupt din vreo revistă ilustrată, veche, din\nvremea cînd se încerca la ilustrate desenul imitînd fotografia, trei caricaturi colorate de\nJiquidi: un cap mare de general cu mustăţi enorme pe un trup cît un deget, alta cu un\ncap cît un măr pe un trup. tot cît arătătorul: Eugen Stătescu şi nu mai ştiu cine. Cărţi\npoştale gălbejite, înşirate pe sfoară ca mînătărcile, cu muzicieni celebri: Chopin,\nSchumann, Bizet, Wagner. Cîteva femei goale. Una - din ce vreme? - cu fusta ridicată în\nfaţă, dansează cancanul, îndoind picioarele cu pulpele excitante între jartiere, azvîrlite\ndin maldărul de dantelărie albă a„dessous\"-urilor. E blondă, grăsuţă, cu sînii prezentaţi\npe dantelă, ca perele mari de lux în cutii cu vată. Trebuie să fie faimoasa „La Goulue\"\nsau vreuna din şcoala ei. E cald, şi după-amiaza asta de august ! e calmă şi îmbîcsită, ca\nîn orele de siestă un harem adormit. încep să-mi simt corpul, aş mînca piersici şi aş vrea\nsă văd o coapsă de femeie frumos arcuită, cu pieliţa albă, ca să ţi se lipească de podul\npalmei. Opresc o trăsură cu cai deşiraţi şi osoşi.",
  "Pe lîngă strada Plevnei şi bulevard e o curte lungă cît o stradelă şi acoperită, cu\netaje adăogate, cîrpit fiecare cu scăriţe de lemn strîmbe. Sunt locuinţe studenţeşti şi\nmenajuri boeme. La cişmeaua din curte e noroi, pentru că toată ziua trebuie să vie\nlumea să ia apă. Cutia cu gunoaie, enormă, e în faţă, şi alături de ea cîteva căruţe de\nlemne, aşa că toată casa pare un tren de marfă cu tenderul înainte.\nMă gîndeam cu enervare că s-ar putea ca uşa de lemn, toată, a Emiliei, către care\nmă duceam, să fie închisă cu cheia, iar la repetatele mele bătăi, întărite, uşa aceasta să\nrămîie definitiv calmă, egală, ca o barieră între mine, cel de afară, şi interiorul baricadat.\nTotul în trupul meu era pregătit încă de pe drum şi se accentua intens pentru ce\navea să vie. Mîna desfăcută ca să-şi mărească suprafaţa de pipăit se încolăcise de pe\nacum în jurul braţului alb, plinuţ al fetei, ochiul juca încă de pe drum comedia enervată\na sînilor, care, pe jumătate văzuţi, nu rămîn aşa etern, ca într-un tablou, căci cămaşa,\nprinsă încă la mijlocul trupului, cade de pe ei, dezvelindu-l pe unul complet, iar pe altul\npe jumătate, sîni a căror vagă moliciune e parcă provocată de greutatea, senzualităţii\ndizolvante, leneşe şi lenevitoare ca aerul cald. Cutele pe care le face cămăşuţa, ocolindu-\nle rotunjimile de fructe, sunt tot atît de molatice şi încolăcite ca şi linia lor sinuoasă.\nGenunchiul încă de pe drum se simte potrivit prin rochie deasupra genunchiului ei, în\nprimitoarea adîncitură cu care începe coapsa. Mîinile-mi coboară apoi, îmbrăţişînd\nfemeia cu coatele îndoite şi sprijinite în şoldurile ei, cu faţa de dinăuntru a braţelor şi\navanbraţelor cuprin-zîndu-i şi simţîndu-i talia, ca nişte sepale vii.\nAm bătut în uşă, şi sunt surprins de sunetul bătăii auzit înăuntru, de parcă am\ntrimis un sol. Nu va răspunde nimeni; sunetul acesta trimis de mine va fi singurul semn\nde viaţă. Se aud paşi înăbuşiţi, însă cineva, topindu-se cu restul lumii, a mişcat nevăzut\nclanţa, în faţa mea la un pas. Sora Emiliei, fără să aştepte să-i dau bună ziua, s-a întors\ncîţiva paşi şi, din pragul micului vestibul întunecat ca o magazie, de unde o scară duce\nsus, a strigat-o, fără să-mi spună numele, cum se anunţă fetele la bordel: „Emilia\".\nJucau se pare cărţi, căci văd pe masă un pachet mic, unsuros, care ar putea să fie şi\npentru ghicit însă, şi acum totul e întrerupt, iar tînărul care e cu ele e nedumerit. E ca o\ncatastrofă liniştit convenită, care în loc să mă măgulească, mă stînjeneşte, căci deschide\nca un hiatus între ceea ce se întîmpla pînă acum în această sufragerie cu mobile vechi şi\nîntre cele ce se vor întîmpla în şi în prezenţa mea... Trebuie să găsesc o introducere,\noricum. Dar tînărul, după ce a ezitat cîteva clipe, neşti-ind ce să facă, sau poate la un\nsemn, neobservat de mine, al vreuneia dintre femei, se decide şi, după ce bălăbăneşte\npuţin mîinile, se strecoară prin uşa deschisă în vestibul, fără să salute, ca o vietate\ndomestică. Era ca de douăzeci şi cinci de ani, cu o figură de lăutar, oacheş de tot, ras,\nîmbrăcat în haine negre.\nToată mişcarea asta produsă de venirea mea mă stinghereşte şi mă întristează, căci\nştiu bine că prestigiul meu de om n-a cîştigat nimic, dar mi-a descoperit, jignind ceva în\nmine, că există straturi de viaţă normală mult mai jos decît mine. De ce a plecat tînărul\nacesta?\nCe inferioritate îşi simte şi acceptă faţă de mine chiar, care sunt aşa cum sunt, care de\natîtea ori mă simt mărunt, inferior, îmbrăcat ca în haine străine, de căpătat, cu toată\naparenţa mea de monden? El e poate cel care o conduce pe Emilia în oraş, îi sărută\nrespectuos mîna în stradă, aşteaptă îngrijorat să fie invitat, consideră că a fi primit de ea\ne un semn de importanţă în viaţă, ori ca o duminică. Fac desigur revelionul împreună,\niar cînd îşi lasă genunchiul prea descoperit, ea se acoperă, sau îl pofteşte afară cînd îşi\nîmbracă rochia. Emilia aceasta, pe care am avut-o din noaptea cînd m-a dus un prjeten\ncu ea la „Luzana\", pe care am chemat-o la mine cînd am vrut şi pe care totuşi, în trei ani,",
  "am venit cel mult de trei ori s-o am, care de cîte ori a fost singură cu mine n-a întîrziat,\nca să rămîie în cămaşă cu coapsele goale, un sfert de oră, fata asta blondă sau mai mult\nspălăcită, grăsuţă şi vulgară, pe care au avut-o toţi prietenii mei, ca şi mine (căpitanul\nŞtefănescu, în tren, fără ca ea să-şi scoată chiloţii).\nCăci e într-adevăr gravă, impozantă în atitudine, nu ştiu cum să spun, are ceva de\nprofesoară, un fel de aer sărac cu duhul şi sigur de el. Priveşte serios, aprobator sau\ndezaprobator, se plictiseşte, are veleităţi să conducă discuţia, crede în sfîrşit că discută.\nDe aci e poate toată drama ei, căci de la înălţimea asta trebuie să treacă la atitudinea\nfemeii pe care o aşezi pe pat, dar, fără resurse sufleteşti, ea nu poate găsi tranziţia\nnecesară... Poate că acei din jurul ei nu pot s-o aibă numai din cauza asta (dar nici nu e\nobligată faţă de ei), cînd însă e nevoită de interes, sau din dorinţă pur şi simplu, să se\ndea, atunci între femeia îmbrăcată şi cea goală e o succesiune de momente neangrenate,\nprecipitate, indiscrete pentru deficienţa raportului sufletesc dintre cei care vor fi\nîmpreună în pat. Totul apare ca un şir de concesii şi abandonări al căror mobil adevărat\nse iveşte indiscret, jignitor şi urît. De aci şi dispreţul cu care vorbesc cele ca ea de act.\n- N-aţi mai fost de mult pe la noi? întrebă sora Emiliei, o femeie ca de patruzeci de\nani, căci poate nici nu ştie numele celui pentru care s-a revoluţionat toată casa.\n- Valeria, fă nişte cafele, domnului îi place cafeaua dulce şi bine fiartă.\nłine minte din seara restaurantului în grădină. Dacă o femeie care m-ar iubi ar ţine\nminte un amănunt ca acesta, aş fi cald măgulit, dar la Emilia n-are \"nici o semnificaţie,\nca un accident de memorie, sau ca o bună organizaţie practică. îi explic că am impresia\ncă „am deranjat-o\", că am provocat prin venirea mea neaşteptată o reală perturbare.\n- O, nu, deloc. Îmi face plăcere.\nSpune asta rece şi plat din lipsă de vocabular analitic. Eu ştiu bine că e încîntată (aş\nspune, dar Emilia nu poate fi chiar „încîntată\", căci asta presupune o anumită fluiditate\ninterioară). E satisfăcută întîi pentru că ştie că mîine mă va conduce abil, atît cît poate ea\nsă fie abilă, să-i achit o pereche de pantofi sau, cine ştie, se va găsi o formulă să-i las, ca\nrîndul trecut, două mii de lei pe mescioară. De altfel, şi în afară de asta, Emilia caută\ncontactul - e un cuvînt din vocabularul ei - cu băieţi din lumea bună. Căci ei „lansează\"\nfemeile, adică le duc la petreceri unde au şansa să dea peste bancherul bătrîn şi decrepit\ncare le va subvenţiona apoi lunar. Am un coleg care face, oarecum cu metodă, astfel de\naranjamente şi e plătit în natură de fetele recunoscătoare.\n- Nu ştiu, mi s-a părut că tînărul fusese cam stingherit puţin.\nEmilia mă lămuri cu oarecare grabă, atît cît poate ea să se grăbească, dar mai ales cu\nimportanţă, ca să înlăture un moment mai degrabă posibilitatea de a fi bănuită că ar\nputea fi a celui plecat...\n- A, nu, e un coleg...\n... şi spunea aşa, ca şi cum coleg ar fi însemnat un eunuc sau un servitor, la care o\nfemeie ca ea nu se poate coborî.\n- Mi-a adus o piesă de cetit. L-am rugat pe el să-mi caute ceva, că anul acesta nu\nmai merge. Dacă nu mi-o da un rol, îi las şi plec. Cu şase mii de lei ai lor pe lună de-abia\nîmi plătesc pantofii pe care-i stric ducîndu-mă Ia repetiţie. Băiatul ăsta citeşte cărţi, că e\nşi pe la o gazetă, nu ştiu care...\nNu cunosc, nu pricep prea mult teatrul, deşi e una din pasiunile mele, prin culisele\nlui, dar Emilia spunea firesc şi detaşat de obiect „l-am rugat pe el să-mi caute ceva\" cum\nne spunea odată un suplinitor rătăcit la liceu: „Napoleon este foarte important fiindcă a\navut mai multe războaie\", sau plutonierul-major, cînd era escadronul în marş: „Cîntaţi\ncîntecul ăla, cum îi spune, cu soldatul, sau ăla, cum îi zice, cu doamna învăţătoare. Hai",
  "cîntaţi!\" Teatrul e pentru ea ceva necunoscut întîmplător, de unde îţi vine aplauze, flori\nşi automobil, în care, „dacă ai noroc\", ai şi succes, că piesele ţi le aduc, aşa, prietenii,\ncum ţi-aduc ciorapi de la Paris. „N-ai auzit de-o piesă... aşa, pentru mine?\" Ea spunea că\n„aşa nu mai merge\", pentru că se socotea mereu nedreptăţită, că directorii teatrului şi\nregizorii o persecutau, nerecunoscîndu-i meritele. Aştepta să i se dea un rol, în realitate\nprin rol ea înţelegea un succes, căci roluri i se dăduseră cîteva, dar fusese dezastruoasă,\nca o bucătăreasă patetică. Nimic în lume n-ar fi făcut-o să convie că ea n-a priceput\ncumva rolul, că era vulgară în el, ci dimpotrivă că „ce, ăla era rol?\" Acum aşteaptă\nîntîmplarea de la „băiatul\" de adineaori. Cred că în realitate Emilia nu citea nici gazeta\ncu anunţuri.\n- Toate rolurile mele le dă Mărioarei S...\nMarioara S... era o actriţă destul de tînără, care trecea drept foarte frumoasă cînd privea\nlanguros, căci îşi „făcea\" bine capul. N-avea nici un fel de feminitate, oricum însă era şi\nmai vioaie şi mai subţire decît Emilia. Nu era lipsită iarăşi (cînd nu vorbea) de o graţie\nreală. Numai faptul că femeia din faţa mea nu-şi dădea seama ce deosebire e între ea şi\nMarioara S... şi tot devenea concludent pentru lipsa ei de bun-simţ, pentru incapacitatea\nei de a avea impresii cît de puţin întemeiate, de a descoperi nuanţe.\n- Crezi că ţi-ar fi convenit rolurile Marioarei S...? am întrebat-o înmuiat şi din\ncauza căldurii, deşi ferestrele erau în umbră, căci soarele trecuse înspre dreapta, dar\nmoleşit mai ales din cauza descurajării de a găsi vreodată vreun punct de înţelegere cu\nfemeia asta.\nSora Emiliei tocmai intrase cu o tavă pirogravată pe care erau două ceşti de cafea,\nuna verde şi alta albă, cu dungi aurite, iar alături de ele două dulceţuri, pe farfurioare în\nformă de frunză de vie.\n- Cum, n-aţi auzit-o pe Emilia niciodată?... Aaa! Te face să plîngi. N-aţi fost la\nteatru? Ia spune, Emilio, scena din Modelul.¹\nEra totuşi cald, iar sufrageria asta săracă, veche, cu faţa de masă cu pătrate alb-roşii, cu\nun bufet de stejar cu florile sculptate, dezghiocate, cu uşile fixate, ca să nu se deschidă\nsingure, prin bucăţi de hîrtie vîrîte sub ele, cu pomiere cu mere noduroase, oricum nu te\npredispune să asculţi scene declamate. în colţ, un patefon de lemn, model vechi, lîngă\nun divan deşelat, acoperit cu velinţe romîneşti, mă îndemna să mă trîntesc pe el, deşi\nperinele, una pictată avea culoarea cojită acum, iar alta deformată şi cu conţinutul\ngrămădit într-un colţ, arătau nu numai că gazdele sunt relativ neatente cu nimicurile\nmateriale ale existenţei, dar şi că destulă lume se mai trîntise pe acest divan. Am rămas\ndeci pe scaun, şi-am îngînat vag în contrast cu preciziunea invitaţiei...\n- A, nu! Nu am auzit-o niciodată în Modelul. Era să adaog „deşi mă duc des la\nteatru\", numai aşa dintr-o nevoie de reacţiune ironică la întrebarea Valeriei, care bănuia\ncă nu merg la teatru dacă n-am văzut-o pe soră-sa în Modelul.\n- A ieşit acum cinci ani, la producţie cu ea... Emilia, haide, fă scena cu prinţesa.\nDupă ezitări şi surplus de invitaţii, de altfel destul de reci, Emilia s-a ridicat în picioare,\na dat scaunul la o parte, a lipit coatele de corp, strîngînd pumnii, a făcut o grimasă de\ndurere şi dispreţ şi, aruncînd energic capul în profil, pe cînd corpul era cu faţa la noi, a\nînceput:\n¹ La femme nue, tradusă Modelul, melodrama în patru acte de Henry Bataille (1872 - 1922), poet,\ndramaturg mult reprezentat, cu opere originale sau dramatizări, pe diverse scene romîneşti, în perioada\ninterbelică.",
  "- „Nu, doamnă, este amantul meu... amantul meu - o, cît am suferit pentru el... Aa! Ce\nştii dumneata? în timp ce dumneavoastră, femeile de lume, trăiaţi în vîrtej (Emilia\nezită), vîrtejul luxului ameţitor, eu petreceam nopţi întregi deasupra maşinii de cusut,\nca să poată cumpăra a doua zi pînză şi vopsele pentru tablouri... (Şi din gît, sec:) Ce ştii\ndumneata, doamnă, ce e amorul?\"\nS-a oprit subit şi s-a aşezat scurt şi liniştit la masă.\n- Nu sunt în nervi azi.\nAm început să mint gratuit şi neconvins.\n- Dar nu, dar nu, era foarte bine...\nValeria, corpolentă şi cu sînii aproape turtiţi unul de altul în strîn-soarea brasierei, s-a\ngrăbit, luînd notă de aprobarea mea oarecum.\n- A, păcat că n-ai auzit-o... a fost aplaudată mai mult decît celelalte şi i-au aruncat\nflori pe scenă.\nAcest „i-au\" care ar corespunde anonimului „on\" etc. nu era totuşi chiar atît de\nanonim, căci am fost şi eu o dată la o producţie cu prietenul R., şef de cabinet al\nteatrului, şi ştiu că fetele şi prietenele lor îşi aruncau flori din sală una alteia, dar nu e\nmai puţin adevărat că şi aci era un soi de ierarhie: cantitatea era în raport oarecum şi cu\nmeritul celei omagiate, căci chiar manifestările acestea au limite. Cinematografiştii, de\npildă, ştiu că nu pot face reclamă mare oricărui film. De altfel, cred că multă lume\nsocoate că Emilia are talent. Ba mulţi o cred şi frumoasă. Are capul rotund de tot, ceea\nce e încă mai subliniat fiincă poartă părul pieptănat lipit şi despărţit în două printr-o\ncărare din creştet pînă în mijlocul frunţii. La spate e răsucit puternic într-un coc mare,\nceea ce înseamnă că e deci o coafură grecească. Fruntea ei, fragment de sferă, e aşa de\nlimpede, de parcă nici unul dintre milioanele ei de strămoşi n-a încretit-o vreodată din\ncauza vreunui gînd.\nJos e mărginită de arcade inginereşti de geometrie, mai ales că sprîncenele smulse\ncu trudă sunt trase ca de un penel sigur. Orbitele nete, desăvîrşite şi ele, ca nişte scheme\nde peştişori cărora li s-au retezat capetele şi sunt puse frumos faţă-n faţă, nu s-au adîncit\nniciodată de suferinţă. Ochiul verzui, mare, le umple perfect. Pleoapa de jos, cu genele\nfăcute cu rimei, se pierde aproape imediat în obrazul plin, iar cea de sus e foarte\napropiată de sprîncene, ceea ce dă impresia că Emilia e mereu încruntată (fără nici o\ndungă totuşi). Nasul e oarecare, dar buza de sus subţire, cu tot şănţuleţul ei, pare că e\nîntr-o piele prea scurtă; din pricina asta, se vede, Emilia nu poate surîde. De altfel, toată\nfaţa îi e parcă îmbrăcată într-o pjele albă, frumoasă, dar mult prea scurtă şi numai de\naceea stă întinsă. Îmi aduc aminte că se spunea despre o fostă „demimondenă\" că şi-a\ninjectat în obraji parafină ca să-i dispară cutele. Aşa parcă a făcut şi Emilia. În orice caz,\nseamănă mult în privinţa aceasta cu acele capete cu pielea întinsă, cu roşu în obraji, din\ncărţile poştale ilustrate pe care scrie într-un colţ „Souvenir\".\n- Dar cum se face că n-aţi plecat nicăieri? mă întrebă, „ca să întreţie conversaţia\",\nValeria.\nÎi explic că n-am avut concediu (deşi de la minister, de cînd cu zborurile, sunt într-\nun soi de disponibilitate) încî şi nu-1 voi avea decît aşa cum l-am cerut, între 1 şi 30\nseptembrie.\n- N-ati fost nici la moşie? Cu căldurile astea...\nValeria asta simte nevoia să mă scuze cu orice preţ faţă de concepţia ei de eleganţă şi\n„lume bună\" că n-am plecat. în sufletul ei e, probabil, o luptă între noţiunea de om\nelegant pe care o are ea şi aceea pe care i-o ofer eu. Toată „lumea bună\", aşa cum o\nconcepe ea, îşi face un punct de demnitate din a părăsi Bucureştii vara; dar, pe de altă",
  "parte, ştie, oricît de vag, că „eu sunt primit în cele mai bune familii\". Ştie că „am şi\nparale\". E aci una din acele tranziţii care mă pasionează. Pe viitor, Valeria, care are\nacum 40 de ani, sau va renunţa să mai judece eleganţa lumii după criteriul de pînă\nacum - unul dintre atîtea multele cîte o fi avut - sau nu mă va socoti pe mine elegant.\nPentru moment e într-un soi de expectativă îndelungată.\nDar Emilia, care se aşezase la masă şi părea că ia parte la convorbirea începută, se\nridică precis, dînd din nou scaunul la o parte, şi, tot cu capul în profil, cu coatele lipite\nde corp şi cu pumnii strînşi, începe dintr-o dată ca şi cînd i-ar fi venit din senin, din nou\nzguduitor:\n- ... Doamnă, sunteţi o mizerabilă... O... cît l-am iubit. E viaţa... viaţa mea, doamnă.\nDin ochii mari, verzui, prinşi molatec cu pleoapele lor grăsuţe în orbitele geometrice,\ntot timpul îi curgeau două mici fire de lacrimi, nu atît de puternice ca să ajungă la\nrădăcina nasului, dar destul de adevărate ca să trezească acelaşi fenomen şi în ochii\nValeriei.\nPrietenii mei cred sincer că n-am inimă... Şi citează cazuri de autentică\ninsensibilitate pe care aş fi dovedit-o adeseori, refuzînd de a crede celor în nenorocire.\nPartea de adevăr e însă că plînsul provoacă în minte o reacţiune de mînie şi dezgust...\nDe atîtea ori am fost în pragul morţii (de două ori rănit, două accidente de automobil,\nunul de avion), am fost îngrozitor nedreptăţit, totuşi ştiu bine că nimic nu justifică\nplînsul demonstrativ. Nu corespunde - şi m-am gîndit mult la asta - nici unui sentiment,\nnu dovedeşte nimic. Nu e nici o legătură între el şi sinceritatea emoţiei, sau, mai bine,\nîntre el şi valoarea simţirii. Emoţiile mortale sunt intense, palide şi egale. Cei cu\nadevărat în stare să sufere sufleteşte au şi orgoliul de a refula totul, au şi durerea\ninferiorităţii lor de o clipă - şi poate că tocmai această comprimare mistuie şi doare mai\nmult, deci e de presupus că tocmai cei mîndri, care îşi ascund simţirea, sunt cei care, şi\nmai ales prin asta, suferă cu adevărat.\nPlînsul demonstrativ mie îmi reaminteşte de o femeie care şi-ar schimba bandajul\nigienic în public.\nŞi, în genere, plînsul după „fericire\", orice s-ar spune, nu mă impresionează,\npentru că cei care-şi clamează aprig şi humos „dreptul lor la fericire\" şi-1 doresc mai\ntotdeauna lovind necruţător în alţii.\nEmilia pretinde însă de la mine un cuvînt, un semn de admiraţie. S-a aşezat din\nnou la masă, se sprijină în coate şi priveşte aiurea, aşteptînd. Valeria e de asemeni\nsurprinsă de tăcerea mea prelungită, dar cînd observă că gîndesc, deduce, pare-se, că\nsunt tulburat. Eu simt una dintre acele impulsii irezistibile de a face ceva inconvenabil\nşi absurd, ca, de pildă, de a mîngîia barba mare şi mătăsoasă a unui domn grav; sau de\na turti cu o palmă scurtă şi apăsată cilindrul mătăsos al unui personaj mărginit şi\nimportant, în sfîrşit ceva analog acelui procedeu de cinematograf de a trînti un castron\nde cremă în obrazul unei profesoare urîte şi solemne. Acum, cînd am văzut sentimentul\nEmiliei, cînd, potolită şi pătrunsă de importanţa talentului ei, aşteaptă un cuvînt de la\nmine, eu să-i spun, de pildă, calm şi firesc, că ar fi bine să se lase de teatru şi să se apuce\nde croitorie, însă nu de croitorie fină, sau, şi mai bine, să se facă vînzătoare de cămăşi\ngata şi gulere de cauciuc. Dar e prea cald şi, la urma urmelor, nici nu merită sforţarea\nunei articulări. Fără voia mea, cu aceeaşi gratuitate cu care mă pregăteam de ţîşnire, mă\ntrezesc zîmbind admirativ: „Foarte emoţionant!\"\nValeria are ochii cei mai dulci din lume.\n- N-ai cumva pe cineva la Teatrul Naţional?\nDar soră-sa protestează, dezamăgită desigur de nenumăratele încercări înfructuoase.",
  "- Valeria, domnul... nu se ocupă cu teatru.\nMă conving tot mai mult că Valeria, datorită şi corpolenţei şi vîrstei, s-a confirmat în\nfuncţiunea de manager artistic al surorii ei.\n- Taci din gură, că ştiu ce spun... şi, întorcîndu-se spre mine, mai direct: Poţi să ai\ntalent cu carul, că dacă n-ai un pic de protecţie e tot degeaba. Cînd te uiţi la alea de la\nNaţional... că toate au ajuns. Vezi, una trăieşte cu directorul, alta cu regizorul...\nValeria se întrerupe, căci surprinde strecurarea unui gînd pe figura mea... Rechemat,\nîmi opresc privirea pe rochia ei albastră cu boabe negre, sub care apar bretelele subţiri,\nca nişte şireturi, ale brasierei. Cum stă puţin aplecată deasupra mea, îi văd sînii. în loc\nsă fie între ei o vîlceluşă de carne albă şi fragedă, nu e decît o cută întunecată, care e\nsingurul hotar între burdufioarele lor molatece, lăptoşi cum sunt şi lipiţi unul de altul ca\ndouă emisfere cerebrale. Totuşi îmi vine să întreb: Dar, în definitiv, Emilia de ce nu se\nculf ă şi ea cu directorul sau cu regizorul, dacă n-o fi făcut-o încă? îmi dau seama că,\nchiar în după-amiaza asta îmbîcsită de august, întrebarea e oarecum nepotrivită într-o\ncasă care îţi oferă cafea şi dulceaţă şi spun deci, senin şi degajat, privind umărul\nValeriei:\n- Frumoasă rochie...\nMint serios şi indiferent, căci am pierdut toate punctele de contact logic cu aceste\ndouă femei... într-o convorbire, replicile se angrenează, au corespondenţe îndepărtate şi,\ndesigur, un convenţionalism care presupune că anumite adevăruri şi preciziuni sunt\ncîştigate pentru discuţie din însuşi faptul că trăim în aceleaşi oraşe, în aceleaşi zile, că ne\nîmbrăcăm nemţeşte. Ceea ce numesc eu dreptate, sinceritate, adevăr, frumos e însă atît\nde departe de ceea ce corespunde la ele acestor noţiuni, încît niciodată nu vom izbuti să\nne înţelegem. O convorbire e aşa, ca jocul acela al figurii.de pe dosul oglinjoarei: cînd nu\nizbuteşti să potriveşti cele cinci mărgeluşe albe în gura turcului, dacă eşti înţelept începi\nsă-i admiri mustăţile... sau faci din oglinjoară sfîrlează. Deci, ca să accentuez admiraţia,\npipăi puţin rochia Valeriei.\n- Este eponj, nu?\nFemeia o clipă nu ştie ce să creadă, pe urmă are aerul să gîndească: „eu totdeauna\nam ştiut că mă îmbrac bine, dar iată numai el, că e băiat subţire, îşi dă seama de asta\".\nDesigur, o gîndeşte. Toate femeile cred totdeauna chiar cel mai absurd şi mai gratuit\ndintre gesturile de admiraţie, dacă vine serios, de la cineva care nu e din cercul lor\nobicinuit. Vai, dacă eu însumi, atunci cînd nu văd intenţia de glumă, sunt înclinat să\ncred tot binele care se spune despre mine. E ca un omagiu, o recunoaştere\nnecunoscutului. Nimic nu garantează valorile curente, deci noi toţi, chiar atunci cînd\ngustul şi educaţia noastră ne spun altfel, ne putem permite să credem complimentul\ncare ni se face serios (ceea ce desigur nu exclude minciuna totuşi) ca hotărîrea unei\nimprovizate Casaţii, pe care profităm de ocazie ca s-o admitem infailibilă.\nCu toate că e măgulită că-i admir rochia, Valeria nu uită însă că n-am fost în stare\nsă-i ascult tirada începută despre stelele care trăiesc cu directorul... în aerul închis al\nsufrageriei se mai adaogă şi golul unei tăceri. Aş vrea să spun ceva, dar gîndurile s-au\ndepărtat de mine că trebuie să le trag înapoi ca pe nişte balonaşe captive, cărora, dîndu-\nle liberă sfoară, s-au ridicat şi s-au lipit de tavan. Sunt aici, lipite de tavan, politeţa şi\ngîndurile mele, dar ca să le pun în frază trebuie să le scurtez sfoara şi să le mînuiesc cu\ninteres. Şi n-am nici un mobil să fac asta. E acum o tăcere nemişcată, de care Valeria\nprofită ca să aducă întreaga atmosferă la punctul iniţial, la ceea ce mă adusese aci, ca\nrevenirea la dezbaterile unei comisii după o frivolă digresie... Prin urmare se scoală\nridicînd tot trunchiul în brasieră şi centură, lat, întărit ca un sac plin:",
  "- Mă duc la bucătărie să-mi văd de dulceaţă... că am luat nişte caise, o frumuseţe...\nTot ce am găsit mai bun în piaţă...\nNu mă costă nimic să întreb:\n- Dar vă pricepeţi să faceţi dulceaţă? Naivitatea întrebării mele amuză sincer pe\nValeria.\n- Vai de mine... dulceaţă? Păi asta, pe care aţi luat-o, nu-i făcută de mine?... Şi,\nducîndu-se la bufet, scoase foaia de hîrtie îndoită de sub micile uşi care, amîndouă, se\ndesfac brusc ca nişte aripi de lemn, lăsînd să se vadă înăuntru, aliniate ca la cofetărie, o\nserie de borcane, roşii, galbene, roze, toate etichetate. Să-ţi fac eu dulceaţă... Ia uite ici...\nşi Valeria le prezintă ca un căpitan al dulceţurilor, pe fiecare muşchetar în parte, după\nce mai întîi le citeşte etichetele. Desigur că ea le cunoaşte şi pe dinafară, dar mai mult ca\nsă-mi arate mie că e vorba de ceva sistematic şi destul de preţios. Uite aici dulceaţă de\ncireşi amare... şi iar citeşte, asta-i de vişini... borcanele astea sunt de caise crude.\n- Dar astea care le faceţi acum?\nValeria e şi mai amuzată de naivitatea mea, iar Emilia intervine doctoral:\n- Or fi de caise coapte... Astea-s de caise crude... E foarte pricepută Valeria la\ngospodărie... şi fără să ia notă de aprecierea mea elogioasă: A, să fi văzut la Bîrlad ce\ncămară, ce casă aveam.\nAcum sunt sincer surprins, şi cum Emilia a trecut alăturea, unde ştiu că e camera de\ndormit:\n- Sunteţi din Bîrlad?\nValeria îmi explică aşezat şi cu oarecare dichis în frază:\n- De la Bîrlad chiar nu... De pe lîngă Tecuci... dar bărbatul meu era la prefectură la\nBîrlad.\nSunt bucuros, căci de la Bîrlad e prietenul meu, scriitorul.\n- Atunci îl cunoaşteţi pe G...?\n- Cum să nu?... Cum să nu? Doar eram prieteni, buni vecini... Şi cu conu Nicolăiţă,\nşi cu coana Verona... A, parcă-l aud pe conu Nicolăiţă: „Duducă Valeria, mă rog matali,\nsă ne trimiţi şi nouă din cozonacii matali... că madam G..., aşa-i zicea el nevesti-si,\nmadam G... niciodată nu mi-i rumeneşte aşa.\" Că aşa cum îi potriveam eu din făină şi\naluat, cum presarăm stafidele grase şi aurii... nu orice stafide... Pe urmă, cozonacii,\ntrebuie să ştii...\nŞi uitînd că se întorsese la punctul iniţial al vizitei, răpită, de timp şi de amintiri,\nduduca Valeria, tot în picioare, a devenit foarte mobilă.\n- A, o dată la Sfîntul Grigore... ziua lui bărbatu-meu... Ce-a fost la noi... Dascăli,\nofiţeri... judecătorul... că toată lumea venea bucuroasă... că ni se dusese vestea. Mă rog\nmatale... să mănînci ghiveci făcut de mine... că îl făceam scăzut în oală de pămînt.\nNumai aşa merge ghiveciul. Şi trebuie să pui de toate. Unele fac ghiveciul numai cu\npiept de vacă, dar nu iese bun. Nu-nu-nu. Trebuie să adăogi şi o jumătate de\ncarne de berbec, vreun kilogram de momite, daa!... altfel iese fără grăsime... Nu mai\nspun că nu trebuie să lipsească nici un fel de legumă şi zarzavat!... fireşte... Şi dacă crezi\nmatale că ajunge! Aş... Trebuie să ştii să-l potriveşti din foc... Dacă-l pui pe un foc prea\niute, s-a isprăvit, iese fiertură... Trebuie un foc domol, ca să pătrundă bine, şi laşi patru-\ncinci ceasuri ca să scadă de tot, că ghiveciul care are zeamă nu mai e ghiveci.\nCompetenţa cu care Valeria vorbeşte de arta culinară nu e de dispreţuit, şi dacă nu\nizbuteşte să mă convingă de personalitatea ei (mai e şi divanul acesta deşelat), bănuiesc\naci în ecuaţie o necunoscută pe care nu o găsesc şi las totul nerezolvat, cum facem\ndesigur de atîtea ori în viaţă.",
  "Cînd Emilia s-a întors, Valeria care (numai mi se păruse mie) nu uitase să plece, nu\niese totuşi pînă nu mă invită din prag să vin la ea la masă odată.\nAm rămas singur cu Emilia şi simt că, în trei capete, în casa asta, e, neprecisă, cam\naceeaşi preocupare. Afară trebuie să fie mereu tare cald, căci soarele e încă foarte sus,\ntrotuarele sunt încinse de dogoare, iar zidurile fierte încă în aer toropitor... Ar trebui să\ndeschidă puţin ferestrele, căci mobila şi aerul au ceva de apă încropită... Dar Emilia se\ngîndeşte la altceva...\nE un fel de impresie evidentă că toată conversaţia de pînă acum a fost doar un\nepifenomen, iar acum venim la obiect. Gravă, actriţa mai încercă un capăt de\nconvorbire. Acum înţeleg cît de lipsită de resurse e... Nimic n-ar fi mai uşor decît o\nintroducere... O glumă, o ameninţare şăgalnică, un surîs ar fi ca un fir, după care\nluîndu-ne, am ajunge pînă la pat. Nimic nu mi-ar fi mai uşor decît să fac eu această\ntranziţie, dar nu vreau... ca un examinator rău, care nu vrea să ajute pe candidatul\nîncurcat... Emilia nu ştie să glumească sau, ceea ce e şi mai deplorabil, trebuie să aibă\ngluma atît de vulgară, încît, intimidată de aşa-zisa mea situaţie mondenă, nici nu\nîndrăzneşte să fie ea însăşi... De surîs Emilia nu surîde, căci e prea gravă. Frumuseţea ei\ncaligrafică e, hotărît, injectată să rămînă tare. Într-un anumit sens, e dezarmată, căci nu\nare nici una din acele arme ale feminităţii menite să mascheze intenţii materiale şi să\ncoloreze situaţii delicate. Sau, nu, desigur că le are, însă brutalitatea cu care eu îi\nîngreuiez situaţia, cruzimea cu care m-am agăţat în gînd de masca ei gravă şi de\nsentimentul ei de adineaori mă fac să rămîn amorf, silind-o pe ea să fie ea, adevărata ea,\naceea care se dă fără nici o justificare sufletească... din mobile cu totul străine iubirii.\nMai încearcă vreo două întrebări care nu duc la nimic.\n- L-ai mai văzut pe Vasiliu?\nMă joc cu cărţile de joc (şi ea ar putea porni de aci), răspunzînd calm:\n-Nu.\n- Nici eu... şi acum mă fixează.\nNu numai capul, ci toată e alcătuită din rotunjimi ca o pisică mare, plină şi bălană,\ndar fără gratia pisicii, căci e prea gravă. Umerii îi sunt şi ei frumos arcuiţi în jos. Poartă o\nrochie cafenie, decoltată la gît în formă de elipsă, mare, croială chimono. însă pe\nspinarea umerilor şi a braţelor lipseşte din mîneci o fîşie longitudinală, iar marginile\nsunt prinse numai prin cîteva şuviţe transversale. Aşa că rotunjimi şi piele albă, umăr şi\nbraţ încadrate lung sunt oferite ca mostre din trupul ei îmbelşugat. Hai s-o ajut.\n- Cînd începeţi repetiţiile?\nAr putea răspunde cu o frază răsturnată şi provocatoare, cum răstorni o femeie cu\npoalele în sus, dar Emilia e normală ca un scris de dictando.\n- La 15...\nMai tace puţin... eu mai privesc capacul de la sobă, „covorul\" de pe divan... S-a\nsculat de pe scaun, a rînjit puţin, căci, vrînd să zîmbească, pielea scurtă de deasupra\nbuzei nu i-a permis, nu mai găseşte nimic, şi mi s-a trîntit pe genunchi, îndesat ca să-i\nsimt toată greutatea feselor, în cupa coapselor... Vrea să fie şăgalnică, se pare, şi,\nsimţindu-mă excitat, după ce se convinge, cuprinzînd cu mîna, se întoarce, atin-gîndu-\nmi cu bărbia obrazul, şi îmi dă o palmă de profesor care glumeşte cu elevul lui, prins în\nflagrant delict. Mereu cu schema ei de surîs.\nAsta e Emilia.\nE în mine o lămurire mare şi egală ca într-o sală vastă de muzeu. îmi arată spre\ncamera de dormit de alături, îi răspund cu un gest din aceeaşi gamă, arătînd cam înspre",
  "bucătărie... (oricum e acolo soră-sa, probabil atentă), ridică din umeri şi mi se scoală de\npe genunchi, întîi cu un picior şi, întîrziat, apoi cu celălalt.\nSituaţia e atît de brutală, atît de dezbrăcată de orice convenţie, că mă jigneşte. Sunt\nmai întîi stingherit ca om, căci nu vreau să mi se ştie momentul exact cînd sunt cu o\nfemeie, cînd sunt în exerciţiul virilităţii mele. Şi nu se poate ca femeia de la bucătăria\nvecină să nu ştie, să nu bănuiască ce se petrece în acelaşi interior cu ea. E penibil să fii\nînchipuit în exerciţiul funcţiilor fiziologice, oricare ar fi. Totuşi trecem în dormitor.\nEmilia se dezbracă tăcută. A ridicat deasupra capului cu braţele întinse rochia cafenie,\napoi combinezonul şi a rămas goală, cu mijlocul plin, cu o carne molatecă şi puţin mai\nfumurie, care nu aşteaptă decît o înclinare a corpului ca să se îndoaie în dungi groase.\nSînii îi sunt prinşi, ca la dansatoare în carapace, în cupele de plasă negre ale brasierei\n(plase care amintesc de acelea pe care bărbaţii le pun ca să-şi fixeze părul). O centură\nalbastră îi presează puţin pîntecele, şi de ea spînzură lateral jartierele care întind\nciorapii. încadrată între centură şi cele două jartiere care coboară în interiorul coapselor,\no floare mică bălaie, pe o perniţă de carne, echilateral triunghiulară din cauza lăţimii\npîntecului tînăr, e centrul magiei ei de femeie. Dezbrăcarea asta mi se pare neverosimil\nde precisă, e pentru mine un fel de prag trecut, căci ştiu cît de lung e uneori drumul\npînă aici, cît de incert. N-am fost însurat, n-am fost nici măcar „colat\" şi orice femeie\ncare s-a dezbrăcat simplu, pentru mine, mi-a fixat, uimit, tot ui în mine, cum ţi se\nfixează respiraţia în pragul unei aşteptări. Femeia aceasta voinică, albă, care a simţit că-\nmi place să văd o femeie goală, îşi desface de la spate centura, care se desprinde cu tot\naparatul de panglici late şi elastice, lăsînd trupul gol, ca spatele unui cal tînăr, după ce i\nse ridică hamurile. S-au desprins acum şi scufele de plasă de pe sîni. Vede că mă uit la\nea şi mă întreabă mirată, aşa cum ai întreba pe cineva dacă nu stă pe scaun, cu ochi mari\nşi fără strălucire, ca nişte ape verzi stătute: „Nu te dezbraci?\" Aşteaptă trîntită pe patul\nlarg, conjugal, de pe care a dat un colţ al cuverturii verzi la o parte, şi după ce a pus\nprevăzătoare sub perină un prosop mic. În îmbrăţişare o simt străină, corp aparte, poate\npentru că sunt puţin obsedat de gîndul ca sora ei din bucătărie să nu descopere evoluţia\nacestei vizite (deşi e cert că tocmai de aceea nu va veni, că e o înţelegere între ele), dar şi\npentru că Emilia dă ceva programatic acestui fapt care în această împrejurare îşi merită\ntermenul de dicţionar, act.\nRămîn uscat şi simte această neparticipare a mea. Ca să mă antreneze face, rece, exces\nde zel. Se mişcă sacadat, zvîrcolit, îşi dilată nările, îşi îngreunează respiraţia pînă la\ngîfîială. E inutil dramatică, de-mi aminteşte de întîia dată cînd am văzut-o. Dădea\nconcurs la o reprezentaţie în beneficiu, a unor colegi, la un teatru popular, într-un sfîrşit\ncălduros de primăvară... I se dăduse rolul principal dintr-o dramă şi cred că numai din\naceastă cauză primise să joace. Şi atunci, ca şi acum, era pasionată, excesivă, inutil\nzbuciurnată. Ea m-a făcut să înţeleg mai bine expresia „lyrisme à froid\", pe care mi-o\nreamintesc şi acum, cînd simt ca o pernă grea, amorfă, pîntecele acestei femei agitate\nlipit de al meu. E o voluptate „à froid\", cum sunt acele fripturi de cauciuc pe care le\ncumperi ca să faci farse musafirilor. Îmbrăţişarea cu Emilia nu mai înseamnă un dialog\nsenzual, în care fiecare gest şi mişcare sunt ca nişte replici ale corpurilor, răspunzîndu-şi\nîntr-o piesă bine scrisă şi în care zbuciumarea c uneori o îndoială, o apropiere, un surîs\nal voluptăţii, un moment de încordare, o descurajare care primeşte o dojana surîzătoare,\no luptă unde fiecare mişcare are precizia unui schimb de lovituri de floretă, o senzaţie\nde înfrîngere căreia imediat îi răspunde un va! de duioşie. O îmbrăţişare adevărată a\ncorpurilor e frumoasă ca o convorbire între două inteligenţe, în care nici un moment\nuna nu pierde înţelegerea cu cealaltă, sau ca o carte citită cu pasiune, în care fiecare",
  "amănunt e priceput şi justificat. Îmbrăţişarea Emiliei e însă aproximativă, în contratimp,\npierzînd contactul, ca în gestul cînd, punînd agitat mănuşile, le-ar pune greşit, pe cea\ndin dreapta în stînga, şi invers, apoi ar reveni, ar insista şi, fără să-şi dea seama, le-ar\nschimba din nou tocmai cînd era să le pună bine, din pricină că nu mai are nici un\nmijloc de control; în sfîrşit, i s-ar părea că tot mai bine erau întîi şi ar pierde totul, şi mai\nagitată încă. În acest „teatru\", Emilia e tot atît de bine intenţionată, tot atît de excesivă şi\nde falsă ca şi pe scenă, cînd joacă furios şi prea drastic, cu nădejdea că totuşi „talentul\"\nei e apreciat. Aceeaşi lipsă de gradaţie, aceeaşi extenuare inutilă şi aceeaşi impresie de\nplatitudine. Cred că e preferabilă pasivitatea absolută a unei prostituate clasate acestui\njoc dezordonat care trădează nu numai sărăcia sufletească, dar şi intenţia ei de a fi altfel\ndecît ceea ce este în realitate (iubirea Emiliei jigneşte cum jigneşte conversaţia ei atunci\ncînd vorbeşte cu importanţă şi cu „radicale\"). Mă cuprinde o silă imensă de mine, o\ndeprimare (care, drept să spun, mă cam îngrijorează, căci mi-e teamă că e şi un semn de\nbătrîneţe), mă copleşeşte un fel de seacă tristeţe pentru virilitatea zadarnic şi josnic\nrisipită. Nu vorbesc. Neştiind ce să mai facă după ce şi-a sfîrşit rolul, Emilia caută să\nintroducă acum un soi de familiaritate apropiată împrejurării. Are aerul să-mi spună cu\nun surîs scurt şi cu o şăgălnicie rigidă, rezumată: „Ştrengarule, ce-ai făcut?\" şi asta mă\ndezmeticeşte. Scăderea care m-a doborît e socotită, după cît îmi pare, de Emilia ca o\nnivelare, şi ea, care nu îndrăznise să mă sărute, mă sărută acum neconvins, puţin\nprofesoral... Dar a ales rău momentul, căci dacă înainte de îmbrăţişare evit să o sărut -\ncum aş evita să beau dintr-un pahar strein - acum mi-e şi mai simţită impresia lipi-coasă\ncă sunt într-un local josnic, din viţiu. Nu e acea tristeţă „post coitum\", e mai mult un\nmoment, e o constatare de coborîre, ca o piatră kilometrică pe un drum.\nEmilia, după cîteva încercări inutile de a obţine comunicaţie cu gîndurile mele, se\nscoală de lîngă mine, ca să revie peste cîteva clipe, după ce a întîrziat după un paravan.\n- La ce te gîndeşti ? ...\nŞi parcă dîndu-mi cu mîina în dreptul ochilor, ca după o albină, ar vrea să-mi sfîşie\nmaterial pînza gînduriloe. Îi zîmbes gratuit şi glacial. Se apropie de mine înşelată de\nsurîs şi o simt caldă ca o mîncare, respiraţia îi e prea încărcată, faţa din pricina\ntranspiraţiei îi e prea lucioasă, iar cînd se apasă pe mine, pielea i se lipeşte de a mea,\nîncît mişcarea devine parcă jupuire. Mă sustrag cu silă încercării ei de a mă săruta.\nEmilia simte că nu o apreciez, iar gravitatea ei caligrafică e jignită, pasionată cum e\nîn vanitate ( căci asta-i e, socot, caracteristica, pentru că numai asta explică şi aerul ei\nimportant, şi faptul că preţuieşte prea mult lumea bună, ba, mai ales, dovedeşte asta\nchiar faptul anume că s-a făcut actriţă ). Caută deci să mă intereseze cu orice preţ. Mă\napostrofează, ca un picior dat mingii, la fotbal, greoi, şăgalnic:\n- Te-am văzut la „Chateaubriand” cu Miţi Mărculeanu. Îţi place ?\nÎntorc puţin capul spre ea, mirat, căci Miţi Mărculeanu nu-mi place deloc, iar dacă\neram cu ea la restaurant ² pentru că, din motive pe care am să le spun altă dată, simt de\nvreo doi ani nevoia să fiu văzut totdeauna cu cîte o femeie.\nEmilia nu vrea să mă creadă însă şi-mi spune rece:\n- Escrocule, nu te-am văzut eu cum făceai pe cocoşul în jurul ei ?!\nEmilia a spus asta cu un glas fals, dezacordat ... Nu e deloc adevărat că „făceam pe\ncocoşul în jurul ei” acelei femei. Abia dacă aveam atenţiile impuse de o elementară\npoliteţe faţă de ea. Iar interpelarea „escrocule”, ca să poată fi spusă unui bărbat, trebuie\nsă presupuie oarecare familiaritate, un fel de numitor comun al conversaţiei. Sună însă\nîn gura Emiliei ca o insultă între doi străini, şi mai ales adresată mie acum dovedeşte o\nlipsă de angrenare a convorbirii, stupefiantă.",
  "Emilia a pronunţat, de altfel, întreaga frază: „Escrocule, nu te-am văzut eu făcînd pe\ncocoşul în jurul ei”, cu o nesiguranţă care nu numai că-i da materialitate ( şi-i agrava\nastfel înţelesul; aceeaşi nesiguranţă care face ca unii actori să sporească fără să vrea\ntrivialitatea unor expresii pe scenă ), dar dovedea şi că ea, acum, doar o „experimenta”\nîn lipsă de altceva. Era o asociaţie nouă de idei la ea, vrea să imite pe Miţi Mărculeanu,\nal cărei stil bănuia că-mi place. Miţi Mărculeanu, o mahalagioaică frumoasă şi voinică,\ngen florăreasă, care se specializase în roluri de cocotă şi nu izbutea decît în ele, afecta\ntrivialitatea, convinsă că asta îi dă un frmec irezistibil în ochii bărbaţilor. Înjura ca\nsoldaţii, spunea anecdote pornografice şi scatologice şi tranşa multe situaţii, la cel mai\nanimat supeu, cu o apostrofă pe care un ministru o lansase cu succes vieţii politice de pe\nînsăşi banca ministerială. Nu pot să-mi dau seama ce efect are asupra altor bărbaţi\nvulgaritatea voită (dar voită şi din cauza uşurării pe care i-o aduce femeii ce o\nspeculează, permiţîndu-i să fie ea însăşi, cum un suflet de spion se simte bine agent de\nsiguranţă), pe care, de altfel, o sublinia şi printr-o eleganţă a rochiilor exagerată, dar mie\nîmi înfăţişa şi mai mult prostia de acasă a acestei actriţe. De altfel nu făcea decît să imite\nşi ea searbăd (cum imita în toate) pe o mare şi frumoasă comediană, după cum aceasta\nînsăşi adoptase o modă -dîndu-i strălucire şi savoare, ca şi toaletelor pe care le adopta -\nmodă recentă, adusă în teatru, după cîte ştiu, de un celebru actor român, de la Comedia\nFranceză. În aceşti trei ani, în care am căutat consolare şi pretexte, înverşunîndu-mă să\npătrund în viaţa actriţelor şi deci să cunosc şi teatrul, am înţeles însă că libertatea de a\nfolosi un limbaj verde era proporţională oarecum cu importanţa fiecăruia. În plină\nscenă, de pildă, aveau dreptul acesta - ştiu de la repetiţie - numai regizorii şi vedetele.\nAşa cum elevii din şcoala militară îşi fac un ideal din locotenentul instructor şi-1 imită\nîn oraş cu orice prilej, cu convingerea că în modul acesta dovedesc o reală superioritate,\ntoate actriţele şi mai toţi actorii necunoscuţi căutau să-şi dovedească în cercul\ncunoscuţilor lor „cachet-ul profesional\" printr-un limbaj degajat. E adevărat, trebuie să\nspun, că libertatea cuvîntului şi a gestului nu erau mai niciodată jignitoare la marea\ncomediană. Dar asta are nevoie de o explicaţie. Un cuvînt sau un gest pot să jignească\nsau nu, după felul sufletesc al celui care-l face.\nGest trivial, propriu-zis, nu există, numai feluri de a fi triviale. O întîmplare mi-a\nlimpezit cu totul această presupunere... Pe la sfîrşitul lui april, într-o seară călduroasă ca\nde vară, m-ara dus cu prietenul R. (şeful de cabinet al Naţionalului) în cabină să luăm la\nmasă, căci vream să mergem cu maşina la o grădină afară, Ia Şosea, pe Miţi Mărculeanu\nşi pe o camaradă a ei. Jucau amîndouă în ultimele zile ale stagiunii la un teatru\nparticular. N-aveam subiect de vorbă, sosisem prea devreme şi, în timp ce se îmbrăcau\npentru primul act, cele două actriţe, care aveau aceeaşi cabină, „ne dădeau o şuetă de\nbîrfeală\", după cum declarau ele însele. în timp ce colega făcea glume cu o invidie\nvulgară (glume care întîlnind acelaşi fond de invidie vulgară la auditor aveau\ntotdeauna succes) pe socoteala unei colege, Miţi Mărculeanu a scos de sub masă un soi\nde cutie de tinichea (ca aceea din care se dă de băut la raţe) şi ne-a invitat net: „Ieşiţi\nafară, că vreau să mă...\" Şi spune cuvîntul pe nume, aşa cum eu nici între prieteni la\nvespasiană nu-l pot spune. E adevărat că şi marea comediană, într-altă împrejurare, tot\nla acest teatru, ba cînd afară de noi mai era în cabina ei directorială şi Miţi Mărculeanu -\nvenită aici, de la ea, ca în salonul de musafiri al cabinelor - ne invitase afară pe toţi, îmi\namintesc că aproape cu aceeaşi frază. Dar gestul ei se integra unui alt fel decît aceluia al\nunei actriţe imitatoare... Pe ea o ştiam, e drept, familiară, şi amatoare de expresii\nneocolite, dar mai ştiam şi cît de mult suferise din cauza unei iubiri dezinteresate, în\ncare jucase totul, carieră şi mijloace materiale; ştiam că de multe ori punea în situaţii",
  "disperate pe directorul teatrului, anunţînd că nu joacă din motive ridicole (ca să facă o\nescapadă sentimentală, într-un rînd invocase o indispoziţie strict femeiască), dar mai\nştiam că, fără urmă de rivalitate, îşi sprijinea camaradele, le obţinea roluri, că un mic roi\nde fete se foloseau de garderoba ei, de la ciorapii de mătase pînă la mantoul de blană, că\nîntr-un rînd, ca acei comandanţi de vas care se salvează în urmă, deşi nu era obligată,\nnici măcar moralmente, acceptase să nu fie plătită ea, ca să-şi primească salariul actorii\ndin-trupă - deşi circula pe seama ei anecdota că în ziua cînd un extrem de înalt personaj\nnu i-a trimis cadoul, bizuindu-se pe extrem de înalta lui situaţie, care ar fi trebuit s-o\nmăgulească pe strălucita comediană, ea îl silise cu ajutorul unei fotografii dedicate să se\nexecute numaidecît. Ceea ce n-a împiedicat-o odată să-şi vîndă casa aproape pe nimic,\ndacă nu chiar pe nimic, unei rude sărace. Pe cînd felul Miţii Mărculeanu era altul; ştiam\ncă acasă îşi controlează servitoarea, acru, pînă la centimă, că în vremea de la începutul\ncrizei monetare îşi alegea amanţii după capacitatea lor de a-i da indicaţii la Bursă.\n(Drept e că după ce făcuse vreo două milioane din joc, dar mai ales din afaceri,\nsoluţionate în dormitorul ei, pierduse tot, absolut tot, ca şi Emilia - am aflat mai tîrziu -\nîn falimentul unei bănci mici, ale cărei dobînzi mari le tentaseră lăcomia, că luase\namantul unei prietene prin intrigi şi lămuriri de amănunte fizice, care îl despărţiseră de\niubita lui.) Cît despre condiţiile de plată, atît de incerte la micile trupe neconsolidate, se\nspunea despre ea că e plătită întotdeauna înaintea servitorilor şi a maşiniştilor chiar, că\ne singura pe care „n-o păcăleşte nimeni\" din cauza îndîrjirii plate cu care obţine tot ce i\nse cuvine.\nToate astea n-o împiedicau să fie pentru Emilia un fel de ideal, căci şi idealurile\nsunt ierarhizate pe o adevărată scară a valorilor. Fără îndoială însă că Emilia ar fi putut\nsă nu aleagă indicele abia superior ei, ci un altul mai înalt - sărind în modul acesta\ncîteva trepte; dar inteligenţa ei era prea mărginită, nu vedea nimic mai departe decît\nvecinătatea şi\npe Miţi.\nDar lunga mea absenţă, deşi sub pretextul fumatului, o nelinişteşte. Nu mai are\ncurajul, după insuccesul frazei de adineaori, să mai spuie ceva şi simt, aşa cum stau cu\nfaţa în sus, cu mîinile sub cap, că mă spionează... Că urmăreşte în fixitatea privirii mele,\nîn jocul imperceptibil al mimicii, să ghicească la ce gîndesc. întorc privirea şi-i surîd\nbinevoitor, dezolat parcă de caracterul definitiv şi aproape involuntar al dispreţului\nmeu, cum medicul zîmbeşte în treacăt unui bolnav incurabil. Apoi revin la marea\ncomediană şi prin asociaţie de idei la alte întîmplări în apa gîndurilor mele...\nEmilia încearcă din nou seducţia fizică. Se lipseşte de mine, dar, fără să vreau, fac o\nbruscă mişcare într-o parte; nu s-a şters bine după paravan şi cămaşa pe care a pus-o îi e\nudă de apă, la mijlocul corpului... Se apropie de urechea mea, e caldă şi hotărîtă, dar tot\nfără simţul realităţii, fără ocol, ca în teatru cînd joacă.\n- Nu mai vrei?\nNu pot spune: nu; ar fi o brutalitate, nu prea dureroasă pentru ea, dar pentru felul\nmeu de a fi obicinuit... A început să se dea unui calcul vulgar de excitare metodică, îmi\ngîdilă sfîrcul cît o boabă de linte al pieptului, şi nu simte că ori de la cine ar veni - şi mai\nales de la ea -mi-e dezagreabilă această mîngîiere. Nu i-o spun însă, ea de asemeni nu\nsimte, nu pricepe, şi repetarea acestei neplăceri mă face să-mi simt toată pielea corpului,\ndin picioare pînă la rădăcina părului, străină de această femeie greoaie de lîngă mine.\nCa să creeze un fel de alibi, sau mai curînd ca să devieze într-o justificare cel puţin\ntăcerea mea, Emilia ia de pe mescioara de lîngă căpătîi două ţigări, din care una mi-o",
  "potriveşte mie între buze, deşi abia aruncai ţigarea, iar alta o aprinde pentru ea... Acum\ncel puţin tac pentru că fumez, deci demnitatea Emiliei e relativ împăcată.\nłigarea e plăcută, în căldura după-amiezii mă simt încă bine, gol şi lungit în patul foarte\ncomod, care se bucură de atenţia deosebită a stăpînei casei, ca o sculă profesională, deşi\ncearşafurile străine mă enervează. E larg, conjugal, cu tăblii gălbui, imitaţie de\npalisandru. Trebuie să-i spun ceva plăcut femeii de lîngă mine... Examinez puţin\nodaia... În dreptul patului e un şifonier mare, tot gălbui, cu oglindă. De-a lungul\nmarginii din stînga, între cadru şi oglindă, cîteva fotografii: o actriţă prietenă, deasupra\nun actor de cinematograf, a treia e un domn cu mustăţi gen sergent-major, scrie pe ea\ncîteva rînduri, de dedicaţie, greu de descifrat de aci. Ultima, sepia, e o femeie, pe care\nnu o pot recunoaşte din cauză că nu-i văd decît jumătatea de sus a capului, restul e\nacoperit ca şi jumătatea oglinzii de tăblia gălbuie a patului... Îmi ridic ochii spre\nabajurul din colţ, suspendat pe un picior mare aproape cît o umbrelă de soare. E de\nmătase galbenă, pictată, şi seara, cînd e aprinsă, lumina trebuie să cadă într-o difuziune\nconică, pe o parte din cameră şi pe covor, dînd musafirilor culcaţi ai Emiliei impresia\nunui interior poetic. Mint dintr-o inexplicabilă perversitate (nu- cumva e acea ieşire din\npersonalitate pusă în contul viţiului meu care zăpăceşte totul, şi nu cumva sunt şi eu tot\natît de incapabil ca şi Emilia, în felul ei, de a găsi unitatea de simţire salvatoare?).\n- Foarte elegant abajur... Trebuie să fie o frumuseţe, seara, cînd se aprinde becul şi\nse văd picturile de pe el.\nDeşi era un paravan în genul unei mode perimate, Emilia fu foarte mulţumită că\nam găsit ceva care să-mi placă în casa ei.\nO privesc cu indiferenţa degajată cu care priveşti de sus o omidă mişcîndu-se pe\npotecă. Un reflex, numai din simpla constatare a situaţiei, mă îndeamnă să-i mai spun\nceva agreabil şi gratuit de stupid:\n- Ia uite cîte cărţi ai... Le-ai citit pe toate?\nŞi mă întind peste largul patului pînă la noptiera gălbuie de la căpătîi, care formează\ngarnitură cu patul: Jertfa de Rădulescu-Niger în ediţia „Biblioteca pentru toţi\". Emilia e\nmereu satisfăcută că mă interesează lucruri din dormitorul ei şi mă lămureşte cu o\nimportanţă neglijentă: „Jertfa o citeşte Valeria, eu am citit-o...\" Cobor pînă la etajera cu\ncărţi şi, uitînd că sunt gol, din pricină că femeia de lîngă mine mi se pare atît de puţin\nfemeie, caut să descifrez broşurile care stau strîmb, într-o rînă, din cauză că nu sunt\ndestule ca să umple rafturile.\nDouă feerii, desigur, de la clasă: Trandafirii roşii ¹ şi însir-te mărgărite ², două volume\ndin Anna Karenina, în traducere de domnul Brateş... Un roman moldovenesc, din\nbiblioteca „Minerva\", Farmecul iubirii, versuri de Orthansa Constantinescu, Ce este\nmonismul? de dr. Leon, Producţia petroliferă în anii 1922 - 1923, Romînii la Mărăseşti de Gh.\nŞtefănescu... şi încă altele la fel.\nAnna Karenina ajunsă pînă în dormitorul Emiliei... Privesc din nou din pat, acum\ncu o melancolie uscată, neangajată cu nimic, volumul fără copertă, numai cu pagina de\nfaţă, îndoită la colţuri, de parcă ar fi uscată de singurătate.\n- Ti-a plăcut?\n¹ Poemul dramatic a lui Zaharia Bîesan (1878 – 1948 )\n² Feeria lui Victor Eftimiu ( 1889 - 1972 )",
  "Emilia stă rezemază într-un cot, cu sînii întinzîndu-i cămaşa, ca nişte punguţe albe în\ncare ai turnat apă; are, grav, o grimasă:\n- Are sfîrşitul trist, nu-mi plac cărţile care se sfîrşesc rău...\nCînd luasem cărţile, smulsesem şi fotografia tipului brun cu mustăţi războinice din\nmarginea oglinzii, ca să citesc dedicaţia... Cu cerneală violetă, pe partea mai albă,\ndedicaţia are patru rînduri cursive, aproape caligrafice, dar repede scris, şi relativ mare:\n„Drăgălaşei domnişoare Emilia Răchitaru, în semn de simpatie din partea mea, V.\nConstantinescu\". Toate majusculele dunt bogate în curbe şi ochiuri ca la dictando, iar\nparafa e atît de abil întortocheată, încît îţi face impresia că autorului i-a fost frică să nu i\nse imite iscălitura pe o fotografie dedicată.\nPrivesc fotografia, o fixez şi pe ea.\nStă alături într-o rînă, voinică şi cu piciorul dedesubt îndoit în aşa fel, încît nu-l mai\nîncape cămaşa care s-a ridicat întinsă deasupra lui, cam pînă în dreptul unde vine de\nobicei prins ciorapul de jartiere, împins spre mine, genunchiul apare gol, formînd cu\npiciorul de deasupra lui, lungit, descoperit şi el de sub cămaşă, dar mai puţin, un culcuş\ntriunghiular de carne bogată, albă şi molatecă. Solicitată de privirea mea, Emilia îmi dă\nlămuriri cu grija cu care ar face o prezentare: „E logodnicul meu\".\nSunt într-o clipă năpădit de un sentiment uitat, care mă pătrunde tot, ca o erupţie\npe întreaga piele... îmi amintesc de cînd cu confraţii mei liceeni frecventam bordelurile\ncele mai mizere, aşa cum numai înfr-o capitală orientală pot fi murdare şi mizere nişte\nbordeie.\nCăsuţe mici cu porţi de lemn întredeschise, prin faţa cărora treceam de cîte cinci\nşase ori, pînă cînd mă decideam să intru, ca să nu fiu văzut, nu de vreun cunoscut, dar\nnici măcar de trecătorii necunoscuţi şi indiferenţi... În casele astea nu atingeam nici un\nobiect căci toate îmi dădeau aceeaşi impresie pe care de copil o aveam, cînd mi se\nspunea despre carnea de cal că e spurcată... Îmbrăcat, şi femeia de asemenea îmbrăcată\nîn capot, ritualul amorului venal se reducea la gesturile şi vorbele strict necesare. Ei\nbine, adeseori întîlneam în aceste odăi cărţi poştale ilustrate şi fotografii, pe care multă\nvreme le-am crezut aşa, adunate de pe stradă, răpite destinatarilor, numai ca să\nîmpodobească odaia femeii, dîndu-i iluzia vieţii de familie. Dar într-o zi am descoperit\ncă aceste ilustrate erau adresate chiar femeilor la care veneam, cuprinzînd date\nautentice de familie: „Să trăieşti şi să-ţi dea Dumnezeu sănătate şi ţie, şi lui Costică\", sau\nagramat şi insistent: „Salutări de la Galaţi, ceai făcut cu ceam vorbit...; despre haine nu\nspune nimic... eu cum iau concediu viu acolo, vezi trimiteţi vorbă Marii\". Era o lume\ncare nu numai că nu intra stînjenită pe poartă, ci şi scria, avea legături de viaţă normală\ncu aceste femei şi aceste camere; atîţia, nu numai că nu căutau să distrugă orice urmă că\nau trecut pe acolo, dar se recunoşteau prieteni sau rude în scris. Aveam impresia că\ndescopăr un tărîm nou al simţirii. Fotografia cu dedicaţie a logodnicului îmi amintea de\ntoată această lume, cu femei care, dacă, extrem de rar ziua, treceau în trăsuri şi le\ncunoşteai, nu numai că nu le salutai, fireşte, dar le priveai străin, de parcă ar fi fost\ndeţinute plimbate sub escortă la tribunal.\n- Şi unde e acum logodnicul tău? Aţi rupt cumva?...\nEmilia e extrem de sigură de ea, încît uitînd că e în cămaşă udă, are o privire orgolioasă.\n- E acum detaşat în Ardeal, la o administraţie financiară... dar ne scriem foarte des.\nTresar, căci aud că a intrat cineva alături în sufragerie, însă numai mi s-a părut. O\nprivesc pe femeia de lîngă mine şi mă întreb ce fel de cap şi simţire ar putea avea un om",
  "care o iubeşte... cum ar putea fi construit... dacă atunci cînd scrie pe o carte poştală, stă\nla masă, palid, dacă zîmbeşte, ce sens are la el „bună ziua\", sau „la revedere\"? Gîndirea\nîmi relaxează trăsăturile, şi femeia mă crede mai abordabil. Începe să-mi sărute\nadîncitura molatecă dintre umăr şi muşchii pieptului.\nÎntreb cu o nuanţă de uimire, căci îmi e peste putinţă să cred că Emilia poate fi\niubită, convins, de altfel, că are să-mi dea, chiar ea, un răspuns abil, ocolit.\n- Logodnicul tău te iubeşte?\n- Te cred... îmi scrie mereu de acolo... Şi e de o gelozie teribilă. Cînd ies cu el pe\nstradă, se uită bănuitor la toată lumea... e mereu pornit pe ceartă.\nAscult cu interes de poveste americană, şi Emilia e foarte sigură că mă interesează în\nipoteza de femeie iubită... Se încălzeşte puţin, descoperă că mă impresionează mai mult\nsuccesele ei de femeie cu alţii decît săruturile de bumbac pe umeri.\n- Şi te iubeşte cu adevărat?\n- Parcă e singurul... Pe mine m-a iubit foarte mulţi.\nSpune asta fără nici o emfază. Şi cred că e sinceră, din cauza greşelii de gramatică...\nObservă cineva că evreii au accent numai cînd se înfurie... Emilia, ' care de obicei\nvorbeşte corect, greşeşte, se vede, cînd e mai cu plenitudine ea însăşi.\n- Şi cum te-au iubit?\nNu înţelege şi mă priveşte mirată, fără să încrunte sprîncenele desenate, cu ochii mari,\nverzi... Dar e bucuroasă că mă interesează ceva.\n- Aşa cum se iubeşte, cum să mă iubească?...\nîncearcă acum, cînd vede că a găsit ceva care să mă intereseze, să mă sărute din nou...\nSunt mai răbdător, căci vreau să ştiu cu adevărat cum poate fi iubită Emilia... Îi mîngîi\nculcuşul frămîntat ca o gutuie, de carne, pe care-l face genunchiul mare al piciorului ei\nstîng îndoit sub ea.\nAre ca o lucire bucuroasă de explorator... A găsit ce poate trezi în mine dorinţa.\nCăci e ceva care depăşeşte bunăvoinţa mea. Oricît de mult aş fi aţîţat şi tulburat cînd viu\npe drum, a doua oară, parcă trezit, dezmeticit, simt că n-aş putea-o avea. Fără îndoială\ncă ea speră însă că un fel de gelozie bărbătească m-ar putea face s-o doresc din nou... Cu\ndestul dispreţ, de altfel, căci socot că Emilia nu preţuieşte pe nimeni, însă, cînd are\nnevoie, se pretează la ce e necesar, îmi spune că logodnicul ei „nici n-a atins-o\", fără să-\nşi dea seama că expresia asta circulă înzestrată cu anume sens, căci ea îi dă înţelesul\nnefigurat: că o adoră ca pe o icoană. Asta mă uimeşte şi mai mult...\n- I-am spus într-o seară cînd mă conducea acasă... de la cinematograf, lămurit:\n„Mai întîi pe la biserică... O sărutare, două, acolo, treacă meargă...\"\nParcă aş descoperi o lume nouă... Această delimitare... această măsurare în pasiune...\nmă uimeşte... Cum o acceptă el? Ce crede? O socoate pe Emilia fată?... Mi-e cu neputinţă\nsă cred... Toată sensibilitatea mea se cabrează.\nPînă la capăt o asemenea presupunere mi se pare de necrezut... Trebuie s-o întreb...\n- Ascultă, Emilia, el crede, şi aici şovăi în glas puţin, că eşti fată?\n- Treaba lui... Puţin îmi pasă... I-a lăsat Valeria să înţeleagă că directorul teatrului\nm-a necinstit... Dacă-i place... Dacă nu...\nEa păstrează gravă, academică, un desăvîrşit echilibru şi nu-l ţine, inutil, la curent cu\nîntîmplările ei sentimentale.\n- Nu e bine să spui tot bărbaţilor... Treaba lor dacă află... Eu tăgăduiesc totdeauna...\nNu mă costă nimic... Dacă se supără, pleacă... şi cu o metodică filozofie: Ce vrei să le\nfac?...",
  "Încep să am un fel de sensibilizare a propriei mele puteri... Femeia aceasta care minte pe\ntoţi bărbaţii... e sinceră cu mine, vreau să zic indiscretă, palavrageşte numai din cauză\ncă nepăsarea mea a scos-o din făgaşul ei... Altfel, dispreţul ei pentru ceilalţi oameni\ntrebuie să fie nemărginit, căci e aşa de convenabil voinică şi grea, că pare nutrită cu\ndispreţ pentru lume... Pe mescioara-toaletă din faţa oglinzii mari (tot gălbuie, garnitură\ncu patul), alături de periuţa de rimei, de pensă, de maşina de ras, de cutioara cu roş de\nobraz, o sticlă de „Origan Coty\", şi apa de colonia, toate aliniate, e şi purgativul „Grain\nde Vals\" ţinut acolo, căci Emilia nu concepe că poate fi ceva de dispreţuit la ea... De\naltfel, e convinsă că numai „intrigile\" o împiedică să fie cea mai mare artistă a Romîniei.\nE adevărat că instinctul ei nu se înşală... E în mine un început de dorinţă, o vagă\nsensibilizare.\nDin cauza căldurii suntem năduşiţi amîndoi... Cînd a vrut să mă îmbrăţişeze, grea\nşi udă, s-a frecat de piciorul meu, de am crezut că-mi juleşte pielea... Asta m-a potolit\niară... căci senzaţiile nu erau de acelaşi fel.\nDar acum ştie care e coarda sensibilă.\n- E unul care m-a iubit îngrozitor, săracul...\nAm zîmbit mirat şi ea a crezut că zîmbesc numai neîncrezător... Pe urmă s-a ridicat în\ngenunchii plini şi cărnoşi cînd erau îndoiţi şi care, împreună cu pîntecele plat, elastic, cu\nîncă un pîntec turtit de grăsime tînără, suprapus în mijlocul celuilalt, de parcă ar avea\nun mic început de sarcină, erau tot ce-mi plăcea la Emilia. Stînd pe brînci, fără să se dea\njos din pat, s-a întins cît mai mult şi a tras sertarul de sus al toaletei, arătîndu-şi\nşoldurile pline şi sănătoase, pe care nu le mai ajungea cămă-şuta moale, care spînzura\nde ele, la întîmplare. Cutia pe care a scos-o era plină de scrisori şi amintiri de tot soiul...\ntăieturi din ziare şi alte mărunţişuri.\n- Valeria are grijă să le strîngă toate... Spune că trebuie păstrate...\nEmilia are insensibilitatea leneşă, puţin lălîie, pe cînd Valeria e foarte pedantă şi atentă\nla anumite, dar numai la anumite detalii.\nCronicile, mi-am aruncat ochii peste ele, erau din diferite ziare. Unele cu litere şi\nhîrtia cunoscută a marilor cotidiane... altele cu hîrtie mai scorţoasă şi litere mai mari...\nfoile mici, probabil necunoscute... În cele mari, totdeauna numele Emiliei era subliniat\ncu roşu, într-o listă de alte nume, din interpretarea pomenită îrt treacăt... În celelalte,\ncare păreau în întregime dedicate Emiliei, se vorbea de o mare artistă care în Legea\niertărei ¹ a zguduit sala şi a emoţionat-o, impresionînd-o profund.\n„E una din nădejdile teatrului romînesc prin vocea ei clară şi puternică, prin\ngesturile ei elegante...\"\nÎmi amintesc că am fost şi eu la teatru o dată, cînd Emilia dubla un rol într-o piesă\noriginală, căci interpreta se îmbolnăvise... Ea voia să dea „celor de la Naţional\" pesemne\n„o lecţie de ce înseamnă teatru adevărat\"... Articula fiecare silabă, făcînd-o să vibreze ca\nun bob de fier într-o nucă de tablă... łinea umerii drept... şi nu ridica braţul decît pînă\nla înălţimea lor... Se mişca foarte încet şi majestos... Rolul era însă al unei sărmane\ncroitorese, care, părăsită de iubitul ei, cu un copil, căuta sfioasă de lucru... Din tot rolul\nEmiliei nu se mai pricepea astfel nici un cuvînt, şi aproape nimic din tot actul acela...\ncăci nimeni nu înţelegea de ce doamna solicitată nu dădea afară pe scară o solicitatoare\natît de băţoasă şi arţăgoasă... şi cu o durere atît de cruntă.\n¹ Melodramă de M.Landray",
  "Mai era un program de la spectacolele Emma Gramatica şi, în regulă, diploma de\nabsolvire a Conservatorului, împreună cu certificatul claselor primare... o pipă... într-un\nloc erau cărţi de vizită, trimise probabil cu flori...\nDupă ce m-a lăsat cîtva timp să admir cutia... Emilia a scos ea singură un pachet de\nscrisori, cam gros, legat în cruce cu o panglică roză... Deasupra avea pusă sistematic o\nfotografie ca un indiciu despre conţinut, cum se pune la pachetele de pesmeţi pe\ndeasupra imprimatul reclamă...\n- Sunt tot de la logodnicul tău? (Şi de-abia mă reţineam să nu pun logodnicul între\nghilimele.)\n- Dar nu e logodnicul meu...\nAm privit mai cu luare-aminte şi am îngheţat, căci deşi semăna în mod surprinzător cu\nlogodnicul ei, chipul din fotografie îmi părea acum cunoscut... Dar cum nu-mi venea a\ncrede, întrebai cu jumătate de glas:\n- Cine e?\nŞi-a aşezat puţin o perină sub ea... Întoarsă spre mine, cu mijlocul sucit, accentua o\ndungă de carne plină, oblică peste coaste, în dreptul coatelor, căci şiretul cămăşuţei îi\nlunecase de pe umăr pînă jos, pe braţ.\n- Un tip pe care nu-l cunoşti... Era puţin cam haloimăs, dar era simpatic.\nSurîde strîmt.\n- Ce e haloimăs?\n- Nu ştii... serios?\n- Spune-mi!\n- Nu ştiu cum să-ţi spun... Dar se zice de cineva care e aşa... Şi gîndindu-se, cu\nbuza scurtă: Cum să-ţi spun? Şi hotărît: Haloimăs!... aşa, cu figuri.\n- Parcă l-am văzut undeva, am spus înmuiat, cu nădejdea contractată că totuşi mă\nînşel. Ridicînd sprîncenele subţiate, prea puţin arcuite, pe orbita desăvîrşit geometrică:\n- E unul Ladima... a murit.\nPriveam fotografia cu uimirea şi groaza cu care se examinează foaia venită de la un\nexamen - pozitiv - al sîngelui.\n- Semăna cu logodnicul meu, dar era blond şi foarte înalt... Pe urmă nu avea\nmustăţile aşa în sus decît rareori... Săracul, era mereu necăjit, şi atunci mustaţa îi cădea\npe gură... Nu cred că l-ai văzut vreodată...\nCînd s-a întors, şiretul cămăşii, întins de braţ, s-a rupt, şi cămaşa i-a căzut toată\nîntr-o parte pe coapse, de a rămas goală.\nAre pîntecul prins sus într-un corset de grăsime robustă, ca Venus a lui Rubens, şi\ncare numai cînd e culcată se lărgeşte puţin.\nLadima să o fi iubit pe femeia cu respiraţia groasă de lîngă mine, de care mă\nîncălzesc acum ca de o pernă prea îndesată? Era el în fotografie, aşa cum îl întîlnisem la\nMovilă... înalt, slab, cu ochi rotunzi şi orbite mari, adîncite... cu o mustaţă de sergent-\nmajor şi cărare de frizer, cu haina lui neagră, de alpaca, iar cămaşa albă, şi cu gulerul\ntotdeauna prea larg, scrobită, cu manşetele mari, rotunde, ca nişte burlane, prinse cu\nbutoni roz de cămaşă, pe cînd ceilalţi butoni erau mici beţigaşe, desigur de aur - cine\nştie ce amintire... Ar fi fost un cap frumos, de n-ar fi fost atît de demodat... Nu cred ca\navea mai mult de 35 - 40 de ani... dar la vîrsta asta cîţiva negustori mari ştiu să fie\naproape la modă, cu faţa complet rasă, cu cămaşă de mătase, cu manşetele moi strînse\npe încheietură, cu cravate tinereşti, strict înnodate, sus sub guşă, iar părul pieptănat lipit\npe spate şi totdeauna tuns cu grijă, ca să le dea un aer sprinten.",
  "Acum îl vedeam în fotografia veche, deşi murise numai acum trei luni, ca pe o\ncruce de marmoră, încadrată în ramă de sîrmă galbenă. Dar tot nu-mi vine să cred că\ndedesubt în pachet e cu adevărat îngropat misterul lui, căci a fi iubit pe femeia de lîngă\nmine e a fi îngropat sufleteşte. Poate că Emilia exagerează, cine ştie. Ea desface funda\nroză cu oarecare grijă.\n- Valeriei nu-i place neregula... Le-a aranjat cu grijă, în ordine, după date... Spune\ncă o femeie trebuie să păstreze totul...\nE cu adevărat scrisul ştiut... Mare, aplecat spre dreapta, cu literele subţiate puţin ca să\nîncapă mai multe. Literele mari sunt făcute din linii trase lung, dar fără colaci. Cozile\ntermină mereu spre dreapta, apăsat, de parcă fiecare rînd ar sfîrşi într-o parafă. Îmi dă o\nimpresie de halucinant acest scris subţire, aplecat mult spre dreapta, aproape foarte\nmare şi în acelaşi timp cu literele foarte înghesuite... E, cel mai adesea, un scris cu\ncerneală violetă.\nMă uit peste tot teancul mare, gînditor. Emilia vrea acum să le dea la o parte.\n- Pierdem timpul ... Lasă-le ...\nA întins mîna şi, cînd s-a aplecat, sînul mic atîrnă sub braţ ca o gutuie molatecă.\nÎmi aprind, pe gînduri, căutînd să nu răsară deasupra cît sunt de abătut, o ţigară, şi\nzîmbesc fals, de teamă să nu trădez un prea mare interes.\nÎntreb nemişcat, ironic, punînd între ghilimele:\n- Sunt „pasionante\"?\n- Te cred, numai citeşte una dintre ele. Da spuneai că eşti grăbit? Sunt gol, lungit\npe spate. Ea e lîngă mine, aproape de tot, întreagă,\nmai sus, ca să-şi poată petrece mîna în jurul gîtului meu... Sînii i se apropie acum\nvoinici, fără să se diformeze prea mult... Banul cel mare, cafeniu, uşor bulbucat din jurul\nsfîrcului drept, e pe din două tăiat de marginea de sus a cămăşii pe care a ridicat-o, din\nnou, doar într-o parte. E în jurul cafeniului, ca o aureolă alburie, vizibilă numai cînd\npriveşti atent, irizată mai în alb încă decît restul pielii.\nScot teancul de scrisori surîzînd.\nLe măsor cu privirea, le resfir ca pe un pachet de cărţi de joc, jucînd teatru.\n- Multe sunt, dragă... n-ai pierdut din ele? Emilia e flatată.\n- Era cam aiurea, scria mereu...\nAm desfăcut panglica, gînditor, cu teama că voi face o greşeală, dar cu dorinţa abia\nstăpînită de a citi.\n- Dă-mi să-ţi dau eu dacă vrei să citeşti una... de pe la mijloc. Tresar în mine şi îi fac\nsemn gînditor:\n- Lasă, că citesc vreo două... de la început.\nUna... două?... Le voi citi absolut pe toate, cu pasiunea cu care surprinzi prin\nfereastra de vizavi o discuţie mută, fireşte, între vecina aproape goală şi amantul ei. Nu\nvrei să pierzi nimic. Dar acum, cînd o lume nebănuită mi se va dezvălui?...\nDomnişoară,\nŞtiam că primăvara asta o să-mi aducă numai bucurii... M-aţi căutat -ieri si alaltăieri la\nredacţie... înşelat acum o săptămînă de soarele prea timpuriu al acestui început de martie,\nieşisem din casă fără palton (nu pot să-l sufăr mai ales că e cam vechi). M-a surprins însă zăpada\nmoale de alaltăieri şi am răcit, a trebuit să stau în casă... Am fost destul de pedepsit, pentru că\nnu v-am putut admira la noi în redacţie... şi nu m-am putut ameţi de parfumul...",
  "Fumează, dintr-un portţigaret lung de două palme de baga, roşiatic, şi mă lămureşte\ngrav:\n- Era un „Coty” ... îl primisem cadou de la Zăgănescu.\n...atît de rar al mîinilor d-voastră... Tot zîmbetul de azi nu mă poate consola de surîsul\ndumneavoastră pierdut...\nÎmi scrieţi că v-arfi de folos, la clasă, piesa între amor şi prietenie... Că aţi vrea să daţi\nproducţia cu ea... Nu-mi spuneţi însă autorul... Si, cum probabil e tradusă... titlul exact în\nfranţuzeşte...\nDacă s-apublicat... eposibil s-o găsim sau la Fundaţie, deşi acum, cu greva studenţilor, mi-e\nteamă că Fundaţia e închisă, sau la Academie... Mîine voi fi pe la 10 la redacţie... Nu îndrăznesc\nsă vă deranjez acasă. Dacă veţi trece pe la ora 1 să mă luaţi... am putea lua aperitivul împreună\nla vreuna din bodegi.\nSă sper? Cu respectuoase sărutări de mîini,\nG. D. Ladima\n- Cînd era asta?\nA întors spre mine ochii mari, verzoşi, care nu spun, din pricina gurii de manechin,\nnimic.\n- Acum doi ani, cînd am dat producţia.\nAşez scrisoarea pe noptieră şi parcă-mi rămîne pe degete o pulbere ca de la un cadavru\nde fluture. Sunt nerăbdător să iau alta, căci vreau să ştiu ce-i putea scrie Emiliei, dar nu\ntrebuie să mă trădez, deci, ocolind, mai fac gesturi gratuite. Apoi:\nDomnişoară,\nA plouat întreaga săptămînă şi n-am ieşit din casă... Cînd plouă zile întregi, e ceva\nîntunecat şi humos în mine, de parcă îmi umblă rîme pe tot corpul... Fireşte că v-am tradus actul\npe care mi l-aţi cerut... tmile Fabre nu e un autor care să-mi placă, dar gîndul că textul acesta va\nfi interpretat de d-voastră a mai luminat pentru mine pustiul ceasurilor de ploaie. (Din păcate\nstau cu camera şi prea sus, sub streaşină, de văd cum se scurge apa.) La redacţie n-am fost decît\no jumătate de oră pe zi să-mi scriu articolul, deşi mi-e silă să scriu cu picioarele în ghetele pline\nde noroi, ca în bandage ude.\nV-am văzut ieri trecînd cu o maşină mare, albastră, pe Calea Victoriei. Aţi ocolit-o pe\nstrada Regală... Era o maşină de casă, albastră, şi v-am făcut semne disperate ca să vă atrag\nluarea-aminte, dar nu m-aţi văzut.\nCu oarecare dispreţ domestic:\n- Îl văzusem, dar am întors capul, că eram grăbită... Era maşina lui Berdiceanu,\ntrimisese să mă ia, şi el mă aştepta.\n...Mi-a părut grozav de rău că nu m-aţi văzut. Era o bucurie care a trecut pe lîngă mine,\ncît să întind mîna, dar fără s-o pot opri în loc.\nMîine viu să vă aduc piesa... în Calea Plevnei, nu ? Sunt atît de curios să vă văd locuinţa...\nAm emoţie... Vreau să mergem pe urmă la cinematograf. Un coleg entuziast îmi spune de o\nactriţă tînără în Gösta Berling, la Lipscani. Zice că tot filmul e admirabil. Am oprit biletele.\nG. D. Ladima",
  "Întorc capul spre ea, care e rezemată în cot, într-o rînă, aproape cu faţa-n jos. Acum\nburta cea mică i se lasă uşor spre cearşeaf. Nu trage din ţigare. Pun şi foaia asta pe\nnoptieră... frunzăresc scrisorile din cutia pitită între trupurile noastre, aşa, de formă,\ncăci le iau tot la rînd.\nE un bilet scurt, cu creionul.\nMi-a părut rău că nu v-am găsit acasă. Mi-a spus doamna Valeria, sora d-voastră, că aţi\nfost chemată de profesor acasă, în vederea producţiei... Am făcut însă o cunoştinţă preţioasă, în\npersoana doamnei Valeria, care e o admirabilă gazdă şi o încîntătoare moldoveancă. Am gustat\ncel mai bun şerbet din viaţa mea... Am rîs... am glumit... Ce bine ar fi fost să fiţi şi d-voastră...\n„Şerbet făcut de Valeria...\" gîndesc eu.\nScrisoarea care vine pe hîrtie gălbuie are rîndurile mai neregulate, pe patru pagini.\nScumpă domnişoară şi prietenă,\nCît de greşită eşti... Dar n-am fost deloc supărat... Sau în sfîrşit... dacă vrei... am fost puţin\nîndurerat... A fost atît de minunată masa noastră în doi la grădina aceea de pe Ştefan cel Mare,\npe care numai gustul dumitale ales a putut-o descoperi... Toată seara am avut impresia că sunt\nameţit de atîta frumos. După filmul cu Jannings, care mie mi-a plăcut foarte mult, şi el şi Lya de\nPutti... boschetele acelea de trandafiri mici sunt o invenţie de poet. Să trăiască. Ura...\nNăşicu... De vreme ce aşa îl cheamă...\n- Mergeam cîteodată acolo, cu un avocat... E foarte frumoasă... E aşa cu boschete şi\ncu lăutari... Nu e lume multă niciodată.\n...Nu mai văd de aseară, în toată viaţa mea, decît seara asta de mai, cu boschet de trandafiri de\nprimăvară, cu pui fripţi, cu brînză nouă, cu vin şi lăutari.\nPoate că ar fi fost mai bine să rămînem acolo... Cu toate că plimbarea la Sosea, singuri, pe\nsub teii înfloriţi, a fost încă una din puţinele bucurii ale vieţii mele îngrozitoare... De altfel, totul\na pornit de la mine...\nEu am avut ideea nefericită să propun să luăm îngheţată la „Flora\". Acesta mi-a fost\ntotdeauna norocul. Excesul de fericire mă face nerod...\nRidică de umerii arcuiţi în jos, care după ceafă sunt legaţi ocolit, în , grumazul lucios.\n- Recunoştea singur că spunea prostii cîteodată...\nD-ta ai refuzat, recunosc... şi politeţea d-tale m-a impresionat si m-a îndîrjit... Dar, de ce n-\naş spune? Mi s-a părut penibil caprin lumea aceea de snobi ai cunoştinţe de care te fereşti... Un\ncopil ca d-ta... în localul acela!\nCiudat era că totuşi el stăruise să meargă acolo... crezînd probabil că o inifiază...\nBietul Ladima.\nAm văzut că asta te-a indispus... Dar n-am fost supărat... Sau, Doamne, poate că mai\nbine a fost aşa... Preţul împăcării a fost un dar dumnezeiesc care răscumpără totul, chiar şi\nnecazurile unui biet scrib urgisit.\nDevotatul\nG.D.L.",
  "- L-am sărutat, ce era să fac, nu-i aşa? Cînd veneam pe jos, pe alee, la întoarcere...\nMi s-a părut că e supărat din cauza tipilor de la masă... Căci nici nu-i cunoşteam\nmăcar... Dar mi s-a părut unul foarte bine şi mă uitam la el... Ladima era cam ameţit,\nînsă a simţit ceva... A cerut să plătească şi am plecat repede.\nTotuşi parcă Emilia exagerează... Chiar aşa de pasionat, nu... Scrisorile sunt, aşa, cu\nîntorsături de scriitor... Are un aer degajat de om care nu prea pune la inimă. M-aş fi\nmirat. Sunt probabil scrisori obicinuite pe care ea şi Valeria, din politică, le-au\ntransformat în amor mare... Pe o hîrtie de un mov aproape alb, tot cu cerneală violetă:\nPrietenă scumpă,\nTe-am aşteptat să vii pînă la 1 ½. Îînţeleg cît de preocupată eşti şi cît de agitată din cauza\nproducţiei... Doamna Valeria spunea că de două zile nu mai mănînci de îngrijorare... Ne-am\nînchipuit că din cauza ploii ăşteia, care n-a încetat o clipă de azi-dimineaţă, n-ai mai venit... Noi\nnumai despre producţie am vorbit. Dacă ţi-aş spune că numai cînd am dat bacalaureatul am mai\nfost atît de emoţionat, n-ai crede... Sîmbătă la ora 6 ½ se joacă nu numai cariera d-tale, ci şi\nnorocul meu... Am dat ieri în gazetă o notă despre d-ta... M-a tulburat dragostea cu care a tăiat-\no d-na Valeria ca s-o păstreze. Sunt atît de fericit să-ţi văd numele tipărit... Tot atît, crede-mă,\nca atunci cînd mi-a apărut întîia poezie semnată... Aş vrea să fac totul pentru d-ta. Am o\nîncredere nemărginită în talentul d-tale şi o teamă vagă că nu vei fi înţeleasă... E aşa de greu să\nfaci artă adevărată la noi în ţară... Stai mîine liniştită în casă pînă după-amiază... Voi veni şi eu,\ndar te vom lăsa să te odihneşti singură în dormitor... Voi juca tabinet cu d-na Valeria... Si vom\nstrăjui lîngă d-ta... Aş vrea să fii aclamată, să fii acoperită de flori...\nG.D.L.\nP.S. Domnul acela mărunt şi bătrîior cu care ţi-am făcut cunoştinţă ieri la Salonul Oficial...\n- Începuse să mă poarte pe la expoziţii... Spunea că „e neapărată nevoie pentru un\nartist\".\nŞi Emilia are pentru pictură, ea care seamănă cu modelele voinice ale\nmoderniştilor fără să ştie, dispreţul unui bucătar pentru prăjituri. Cred chiar că am\nvenit la ea şi mai viu, nu ştiu cum, şi dintr-un soi de curiozitate provocată de faptul\nexcitant că seamănă cu nudurile pline, făloase, ale unor pictori pe care un coleg de la\nQuai d'Orsay mi le arăta la expoziţiile de scandal ale pictorilor noi. Mă gîndesc la\nPicasso, mai ales la Favorv.\n...m-a întîlnit ieri la cafenea şi mi-a spus surîzînd cu prietenie afectuoasă: Foarte drăguţă\nprietena d-tale... Mi-au dat lacrimile de bucurie, Emy. (Uite, e stupid să spun, dar sunt fericit,\nEmy). Prietena mea... Prietena mea... L-am rugat să dea o notă şi la ei în gazetă... Mi-a spus s-o\nscriu singur că o dă el... închipuie-ţi cu ce grabă am scris-o.\nDiseară (ah, dacă ai şti cum aştept să se facă 9 seara, ca să viu la d-ta!).\nG.D.L.\nEmilia mă lămureşte cu oarecare pedanterie, căci a observat că o ascult cu interes.\n- Începusem pe vremea aceea cu „unchiul\". Nu venea decît între 5 şi 7, aşa că\naveam serile libere şi stăteam cu Ladima, care venea în fiecare seară după masă... Lua\nde multe ori bilete de cinematograf de la gazetă. Sau ieşeam să ne plimbăm în trei cu\nValeria pe bulevard prin dreptul Pompierilor. Asta îi făcea mare plăcere...",
  "Vineri, ora 6\nAzi … (mai sunt din “azi” şase ore grele, ăsta seară …) Pe urmă, de la 2 la 8, alte şase mai\nuşoare (căci vor fi de somn, dacă voi putea dormi) şi pe urmă toată ziua de mîine, paralizată de\nemoţie …\nPe diseară … G.D.L\nP.S. – Cu I.N. am vorbit ieri la “Capşa” … A surîs cu mutra lui de tătar cumsecade şi mi-\na promis că va fi foarte atent … Ce admirabil prieten este acest N. Pe Ştefănescu nu-l cunosc …\ndar va vorbi cu el un coleg de redacţie … Îmi spui că eşti îngrijorată de cronica Scenei ? Voi\ncăuta chiar mîine să reiau cunoştinţa cu criticul ei. De altfel, voi vorbi şi cu directorul ei, care\nmi-a cerut colaborarea … Am făcut toate acestea pentru că mi le-ai cerut tu … Dar crede mai\nbine în steaua şi talentul tău …\nG.\nÎntind mîna obosit, îmi trag piciorul de sub genunchiul greu al Emiliei aşezat pe\ncoapsa mea şi spun aşa, în glumă :\n- Dar ăsta a luat-o în tragic ! căci într-adevăr Ladima se autosugestionează într-un\nmod întristător.\nEa are aerul să-mi spună : « Nu-ţi spuneam ?!\n-Stai să-ţi arăt eu una … şi încearcă să caute în cutie.\nTot indiferent, întinzîndu-mă.\n-Lasă că o citesc … că am timp ... tot e cald afară … E plăcut aci la tine … Îmi\nplace şifonierul mult, de unde ai luat mobile ?\nE mulţumită de asta şi mă lămureşte cu importanţă.\nDin scrisori lipseşte ceva … Nu a clar … I-a fost sau nu amantă ? Îmi vine s-o\nîntreb, dar ştiu că întrebările acestea n-au sens, pentru că adevăril nu se spune, iar dacă\nprovoci o minciună, se falsifică una dintr-alta, tot ce urmează, ca un calcul în care s-a\ngreşit la început o cifră. Poate să aflu mai jos, poate să surprind lenea Emiliei cu vreo\nmărturisire.\nDragă, scumpă Emilia,\nBine că s-a terminat … Eram intoxicat … eram paralizat ieri în întunericul sălii … Cînd a\nbătut gongul pentru Casa de lut, cînd s-a făcut întuneric în sală de a rămas numai cortina\ntivită pe jos cu lumină… să nu ia foc teatrul … Nu ştiu de ce ai întîrziat intrarea în scenă … În\nclipa aceea mi s-a dilatat tot sufletul de emoţie …\nToţi recunosc că ai fost admirabilă … Pe mine m-ai emoţionat pînă la lacrimi … Păcat că\nn-ai avut parteneri demni de tine … Tînărul acela … Demetriu … cum D-zeu îl cheamă ? …\nparcă are bragă în vine … Ai fost tot atît de aplaudată ca şi băieţaşul acela Rosen, care a jucat pe\nSmerdiacoff din Fraţii Karamazov.\nE aşa de frumos azi, s-a înseninat după atîtea zile de ploaie, că te implor să mergem diseară\nla o grădină să mîncăm … Am impresia că toată lumea te va privi, biruitoare. Şi dacă vrei şi eu\n… Să săruţi seara, pe aleea întunecată a unui parc, o gură care a înfiorat o sală de spectatori …\nAbia aştept cronicile, care însă nu vor apărea decît mîine, luni, fiindcă se publică numai a\ntreia zi … Azi a apărut numai a noastră, căci m-am dus în cursul nopţii la tipografie şi am scos\nun articol economic, ca să-i dau drumul…\nTrec azi pe la voi.\nG.D.L.",
  "Trecerea asta de la dumneavoastră, dumneata, la tu, înseamnă că au devenit\namanţi ? Emilia se dă atît de uşor, că mi se pare ciudat atîta literatură, ca să stea cineva\ncu ea în pat.\nE aproape insuportabil ca un om atît de serios, un profesor ca înfăţişare, care făcea\noricui, chiar aşa demodat, o impresie de reală distincţie, cu care nu se putea glumi\nniciodată, să se ducă la tipografie, ca un funcţionar mărunt amorezat, numai ca să facă\nun serviciu unei eleve de Conservator.\nDe-abia mă reţin să întreb pe Emilia dacă i s-a dat …\nŞtiu că e de prisos.\nScumpă, neasemănătă prietenă,\nE o copilărie … să plîngi pentru asta … Căci aproape era să plîngi … Dacă îţi spun că\naici o cronică n-are cea mai mică importanţă … Ascultă-mă, e o copilărie … De altfel, nici eu nu\npricep nimic … Toţi mi-au promis … În sfîrşit, n-are nici o importanţă. Totul e însă\nangajamentul. Am aproape certitudinea că vei fi amgajată … Directorul s-a uitat în program,\ncînd ai terminat tirada … Sunt sigur că a vrut să-ţi reţie numele … Dacă te-aş fi găsit acasă.\nMi-e dor … trebuie neapărat să te văd … Azi … pînă mîine e o imensitate.\nDezolat,\nG.D.L.\nOmul acesta aşa de grav, pedant de binecrescut şi atît de lipsit de orice\nfamiliaritate, că se ridica în picioare la masă, de teamă ca musafirul, venit să-i\nvorbească, să nu ceară loc să stea jos, a putut să fie atît de copilăros? Parcă nu mai e el.\nIau din teancul dintre noi doi.\nScumpa mea,\nCum s-au schimbat toate... Trebuie să te văd... Îmi lipseşti ca lumina unui neurastenic...\nDe o săptămînă nu putem sta ca lumea de vorbă... În fiecare zi te-am aşteptat... Noroc că sora ta\ne atît de bună... Îi sunt nesfîrşit recunoscător... Lămureşte-mă ce e cu plecarea asta la Bîrlad...\nSimt că înnebunesc... Nu, nu... Vom face tot posibilul să mergem la Tekirghiol... Eu am nevoie\nde băi calde pentru reumatismele mele... Sper că voi aranja ceva. Si în sat e bine... Am auzit că la\nMovila sunt curenţi... Pe urmă poţi merge cu bacul de la sat la mare oricînd vrei... Gîndul\ndespărţirii mi-e absolut imposibil de realizat, cum nu pot gîndi un cerc pătrat... Vom avea atîtea\nde lămurit... Nu ca femeie, nu de corpul tău duc lipsă, Emilia. Prezenţa ta sufletească îmi e\nnecesară... Trebuie să fim împreună... E foarte frumos acolo... Un prieten care a fost la sat mi-a\nspus că vine acolo foarte multă lume bună... Trebuie să vii, Emy. De la 1 la 30 iulie... e cel mai\nfrumos sezon.\nIeri m-am întîlnit cu amicul, ştii care, cel cu cronica din Dimineaţa si aştepta să-l salut...\nM-am făcut că nu-l văd... La gazetă am o mulţime de plictiseli... Aş vrea să plec... Totul mă\ndezgustă... Aş vrea să fim amîndoi într-un oraş străin, mare, curat... Ieri, cînd am fost la voi, te\ncăuta şi Cina... Nu ştiu ce vrea să-ţi spună. E foarte drăguţă şi cred că te iubeşte mult. Ea ţi-a\naruncat flori pe scenă... E drept că şi tu i-aizvîrlit un braţ de garoafe... Prietenia asta mă\nînduioşează... E aşa de rar lucru...\nScrie-mi două rînduri,\nG.D.L.",
  "Trebuie s-o iau prin surprindere pe Emilia, mai ales că mi se pare că afirmaţia din\nscrisoare mă ajută. Spun deci o enormitate:\n- În definitiv, tot i te-ai dat, de ce nu te-ai fi măritat cu el?\nîmi răspunde cu mimică, apăsînd în jos buza de sus, depărtînd-o de nas, ca un cioc de\nrată, a mirare şi dispreţ.\n- Aşa o dată... treacă-meargă... S-a înfruptat el... Pe urmă mă plictisea... Nu era om\nde înţeles, cum era să mi-l iau pe cap?\nÎngheţ de nedumerire. Parcă pipăi stofe proaste. „S-a înfruptat el o dată\". Mă uit\nlung la ea. Emilia are conştiinţa, deci, că reprezintă un ospăţ de carne? Are conştiinţa\nvalorii animalităţii ei... exploatează totul rece, cu rînduială şi socoteală; gîndeşte vulgar\nşi grijuliu despre sexul ei, ca un ţăran despre marfă şi hambar.\nChiar dacă n-a iubit-o, ceea ce e penibil e că un om ca Ladima poate să scrie unei astfel\nde femei, fără să gîndească nici o clipă că faptul acesta, dacă s-ar afla, l-ar compromite...\nAci vii, dar după ce termini pui o monedă sub scrumieră, pe noptieră, şi pleci cu grija să\nnu laşi nimic compromiţător la faţa locului.\n- Nu mai citeşti?\n- M-am plictisit, mint şi mă întind... Mai sunt ţigări?\nFumez mult, îngîndurat. Se deşteaptă în mine, chemată de asta, cum se cheamă\nstafiile, viaţa mea proprie, pe care o comprim greu, îndurerat. Cînd Emilia încearcă să\nmă sărute pe gură, deşi nu i-am îngăduit asta niciodată, reiau lectura.\nScumpo,\nSunt mulţumit că te simţi atît de bine acolo, la Bîrlad... Trebuie să luăm bucuriile aşa cum\nsunt... Mi-e totuşi atît de greu să-mi închipui că te poţi simţi bine într-un oraş în care nu sunt\neu. Pentru că mi-e totidfără nici un Dumnezeu, cînd ştiu că nu eşti în acelaşi oraş cu mine... Nu\nştiu... ai să zîmbeşti poate... dar mi separe îngrozitoare fraza ta... Aici petrecem admirabil...\n„\nZiua, într-o familie unde e mult tineret... Dansăm, jucăm tot felul de gajuri. Seara ne plimbăm\nprin grădina publică şi mergem des la cinematograf...\" Dar eu... eu, Emy... unde sunt în toate\nastea?\nSunt obosit, sunt disperat... N-am putut să plec la întîi... am avut neplăceri la ziar... Nu s-\naii plătit chenzinele, dar pînă acum eu nu eram lăsat printre întîrziaţii care pot să aştepte pentru\ncă eventuala lor plecare nu ar însemna o pagubă... Directorul, sau mai bine zis proprietarul\npolitic al gazetei, s-a supărat zilele trecute de un articol al meu prin care ceream să se mute\ncapitala în Ardeal... însă articolul a avut ecou, şi un inginer mi-a trimis o broşură a lui, prin\ncare arată posibilităţile tehnice ale strămutării. A fost un succes personal mare. łi-l trimit,\narticolul pe care l-au reprodus vreo două gazete, să-l citeşti... łin foarte mult la părerea ta...\nArată-l şi Valeriei... Am fost încă de joi la adresa dată de tine, dar n-am găsit pe nimeni... Am\nfost ain nou după ce am primit cartea poştală... Pachetul era pe numele meu (?), mi l-a dat un\nfecior... L-am dus şi-am avut plictiseli la poştă ... Mi-a spus că nu ² bine împachetat, că trebuie\ndesfăcut ...\nÎn carton nu e admis împachetatul decît dacă e flexibil şi bine legat în sfori, ca într-o plasă\n... Că e preferabil în pînză ... mi l-a făcut însă, pentru un bacşiş, fără să-l mai desfacă, un om de\nserviciu de acolo. Am rămas surprins de acest exces de precauţii .\nG.D.L.\n-Zău, a fost o adevărată nebunie din partea mea ... În pachet erau jartierele şi\ncombinezonul. Îi venise la Zăgănescu dama de la cinema. N-am avut timp decît să pun",
  "ciorapii, pantofii şi rochia; combinezonul şi jartierele le-am lăsat acolo, în grabă, că nu le\ngăseam ... Dacă desfăcea ! Mai ales că era şi o scrisoare, şi ce scrisoare, a lui Zăgănescu ¹.\nAcum umrează patru pagini fără titlu.\nAici ² cald şi urît, Emy ... Singura bucurie sunt scrisorile tale. Sunt destrămat sufleteşte ...\nDement din caza lor ... De cîte ori vin spre casă am obsesia lor ... Mă întreb: „Mi-o fi pus-o\ncoana Mariţa pe masă ? Sau poate o găsesc pe noptieră ?” Săptămîna trecută a fost ceva\nnemaipomenit ... Deschisesem uşa gîfîind ... Nu –mam uitat direct la masă, de frică să n-o văd\ngoală ... Am întors capul încet şi totuşi pe jurnalul care acoperea faţa de masă nimic ... Mai\naveam o şansă .. pe mescioara de la căpătîi ... Mi se strîngea pieptul de parcă nu mai făcea parte\ndin mine... Era un animal viu deosebit ... Nimic ... A fost pe urmă o stare de prostaţie. Totul era\npustiu şi cu miros de leşie ... Am încercat să o citesc şi tocmai cînd îmi trecuse durerea şi-mi\nerau gîndurile într-o amorţeală împăcată, am văzut jos pe duşmea ... la două palme de uşă,\naşezat pieziş acolo pe linoleum, plicul dreptunghiular, alb, atît de aşteptat ... Am sărit nebun de\nbucurie ... Întîmplarea m-a amuzat enorm ... Parcă era o glumă ... Un joc de-a surpriza ... Era\naşa de plăcută această farsă de nesfîrşită graţie. Întîmplarea n-o poate realiza singură ... E o mînă\nmai înaltă care angrenează toate ... Ştiu, poştaşul negăsind pe nimeni, a vîrît scrisoarea pe sub\nuşă ... Totuşi scrie-mi mai des ... Scrie-mi mult, Emy ... Scrie-mi ce-ţi trece prin cap ...\nE trist fără tine,\nG.D.L.\nP.S. Am citit scrisoarea pe care i-ai trimis-o Ginei ... Mi se pare atît de straniu că o întreb\ndacă se mai află în Bucureşti şi ce fac, dacă-i vede, atîţia domni pe care nu i-am cunoscut ... Cum\nsă-ţi explic ? Am avut Impresia dureroasă pe care o ai cînd cineva vorbeşte prin semne din\nspatele tău ...\nIar trebuie să mă întrerup. Mă trag gîndurile ca o apă. E ceva care răspunde din\nmine. Propria mea viaţă, şi toate întîmplările pe care le ştiu trecute se desfac din nou ca\nun strigoi care ar ridica o lespede pusă deasupra lui. O lacrimă adevărată provoacă\ntotdeauna alta, în alţi ochi, pe deasupra raţiunii instinctele se cheamă şi înţeleg acum că\nşi amintirile altora şi ale tale îţi răspund din inconştient, cum îşi răspund paznicii sau\ncîinii din noapte. În camera asta ca o insulă în căldura zilei, gol, aş vrea să fumez mereu\nşi să gîndesc, cu o voluptate de neîntrerupt. În 1926 ... în 1926 ... Dar, trebuie să citesc\nmai departe.\nÎţi scriu, dragă, scumpă Emy, de la Tekirghiol ... N-am putut pleca decît la 5 iulie ... Aveam\nneapărat nevoie ... Mi-au dat chenzinele amîndouă şi pe cea trecută ... dar am plecat ... Timp de\ntrei zile mi-au amînat un articol ... am crezut că e o întîmplare ... Am cerut lămuriri\nsecretarului de redacţie ... care mi-a spus că are ordinul direcţiei să nu-l puie deloc ... Mi-am dat\nîn aceeaşi clipă demisia de la gazetă ... am pus o singură condiţie... Să mi se dea şi pe trecut tot ce\nam de luat ... Am încasat deci trei chenzine ... Una am dat-o la chirie ... Cu alte două fac băi de\nputină la Tekirghiol ... N-aş spune că spectacolul bolnavilor în putini sau pe lacul abia adînc la\nmal ca o mocirlă e încîntător. łine de scalda bivolilor şi de baia morţilor.\n¹ Pentru cititori care au mai mult timp liber urmează aci în nota şi articolul lui Ladima, care i-a\nprodus neplăceri cu direcţia. Are ceva de om înăcrit şi priveşte capitala de atunci, evident. Poate fi citit\ndupă lectura întregii cărţi.",
  "„La suflet noi ne trebuie casă nouă ... E neapărat nevoie să mutăm capitala ... Trebuie să nu mai fie\nnimic tot cum a fost. Cine vrea să înţeleagă, să înţeleagă.\nArgumentele faptice sunt şi ele nenumărate.\nDin motive de igienă: Bucureştii sunt un oraş cu ierni cumplite şi veri care descompun de căldură.\nCanalizarea e primitivă şi complicată, pentru că urmează străzi sucite. Vecinic reparaţii vor împiedica\nprin tranşee circulaţia. Împrejurimile sunt mocirle şi praf. Nu e loc de recreaţie şi înviorare. În afară de\nfrumuseţea cerului, înalt, totul terfeleşte imaginaţia ... Dîmboviţa e meschină, ca un şanţ cu lături ... Din\niunie pînă în septembrie oraşul acesta miroase ca o ladă de gunoi. Apa de băut îi vine de departe, iar\nuzinele electrice vor trebui să întindă cabluri de sute de kilometri peste munţi şi dealuri. În treizeci de ani,\ncirculaţia va deveni atît de complicată, încît străzile actuale vor mai putea sluji numai pietonilor..\nCincizeci de ani de aci încolo, cetîţenii vor fi robi exproprierilor comercializate şi scandaloase ... Panamele\nacestor acestor îndelitniciri vor dezonora oraşul neîntrerupt, vreme de o jumătate de veac. Calea\nVictoriei, ale cărei case sunt în interior ruine mucegăite, igrasioase, întunescoase, puturoase şi pline de\nşobolani cît căţeii ( i-am văzut de atîtea ori eu cu ochii mei ), va costa bugetul unui stat întreg. Fiecare\nmetru se va plăti cu sute de mii lei.\nVisez o capitală ca o inimă nouă ... Pe undeva pe Olt în Ardeal, să zicem la o poştă de Braşov, la\nFeldioara ... Adăpostită de viscole, cu verile plăcute ca într-o staţie climaterică ... Totul se poate începe\ndin nou acolo. Restaurantele nu vor avea bucătăriile în grajduri cu rîndaşi bolnavi de rîile, ci laboratorii\nde faianţă şi nichel ... Iar sălile de mîncare de mîncare, aerisite, căci nu vor fi cu ferestre spre canal ... Se\nvor lăsa locuri pentru grădini, parcuri şi pieţe mari. Împrejurimile vor fi dealuri cu vile, sau înspre\nBraşov, cîmpii cu arene şi stadioane, un hipodrom al frumuseţii... Toată zona apropiată la 30-40 de\nkilometri, brîul verde şi cărunt sus, al Beucegilor... Se va lucra tot anul în cîntec şi bucurie în această\ncetate a sănătăţii ...\nŞi poate că ... nu poate ... sigur ... arhitecţii şi edilii de acolo vor găsi posibilitatea să facă\nbulevardele, străzile şi pieţile aşa de frumoase, ca oamenii săraci să aibă şi ei momente cînd să uite de\nurîţenia vieţii. (Aici, în Bucureşti, este prea mare deosebirea între plăcerea pe care ţi-o pot procura cei\nbogaţi şi înăbuşitoarea atmosferă în care trăiesc săracii, fără nimic oferit ochilor lor.)\nÎn zece ani, pînă în 1936, e de presupus că se vor tripla, prin construcţii moderne şi mari, numărul\nşi volumul caselor din Bucureşti ... Să le construim aceste vile şi palate, de-a dreptul acolo, şi în zece ani\nvom avea un oraş de trei sute de mii de locuitori, asemănători oricărui oraş din Elveţia şi Germania, care\nar îmbogăţi frumuseţea acestui mare regat ... Mussolini vrea să facă nu numai un suflet nou ci şi alt fizic\nitalienilor lui ... Nu mai îngăduie nici să se vorbească de măreţia Romei vechi ... Vrea o Italie şi italieni noi\n... Ce avem noi de păstrat din acest Bucureşti, cerut de turci la îndemîna lor ? Mormintele noastre sunt la\nArgeş, la Tîrgovişte, la Suceava ... De ce să ne învinuiască mereu cei dezrobiţi că sunt robii balcanicilor de\nla Bucureşti ?\nŞi din puct de vedere ostăşesc această mutare se impune ... Acolo, la Feldioara, ar sta între capitală\nşi oricare eventual duşman, zidul înalt al munţilor ... Administrativ ? Nu mai încape îndoială că da ...\ncapitala s-ar găsi chiar în mijlocul ţării ... Tunelul început la vama Buzăului ar pune Brăila şi Galaţii mai\naproape decît sunt azi de capitală cu cîteva poşte.\nDar nimic nu se va face cu oameni care nu văd dincolo de botul ghetei lor. „\nEste ciudat că m-am obişnuit şi cu mirosul de ou clocit, care creşte în timpul căldurii, scăzînd\nspre seară, puţin ... E un miros nefăţarnic, ca un miros de grajd ... Perfect acceptabil în felul lui\n... Infame sunt mirosurile de trezit, de canal acru, de closet, pe care le degajă străzile capitalei.\nMi-am găsit aci prieteni: un profesor, invalid din război, care face băi calde, ca să-şi\nîntindă piciorul, şi un inginer bătrîn, care a căpătat reumatism pe şantier. Şi el, şi nevastă-sa fac\nbăi calde ... După ce facem cîte două ore sudaţie, ne întîlnim la plimbare pe cheiul lacului, ca să\nzic aşa, care e promenada locală. Are galantare instalate în dughene, cu toate mărfurile\nsezonului, fotograf, frizer etc. Mîncăm într-o bucătărie baracă mare verde, asortată ca orice\nrestaurant mare din Bucureşti. Unlăutar şi un ţambalagiu ne cîntă şi la prînz, şi seara.\nPe la 6, cei care n-au plecat la mare cu bacul, jucăm table în faţa cafenelei puţin, sau şah ...",
  "De ce nu eşti aicea, Emilia ? Singura mîngîiere a absebnţei tale e că lucrez puţin ... Am\nscris o poezie la care aş vrea să mai cizelez încă. łi-o trimit totuşi. Aş fi bucuros să ştiu părerea\nta ... Dacă ar fi aci, îţu jur că aş lucra de două ori mai mult ¹. Cu oboseala mistuitoare de a nu te\nave aci,\nAm rămas iar pe gînduri, cu ochii ficşi, cu braţul încordat, uitînd în mînă\nscrisoarea ... Emilia îmi flutură mîna grăsuţă în faţa frunţii, ca să-mi readucă privirea\nacasă... În după-amiaza asta caldă se adună în mine durerea ca un cheag străin în inimă\n... Zîmbesc Emiliei ca să-mi dea voie să gîndesc ... Am intrat acum în propria mea viaţă.\n-La ce te gîndeşti ?\nAprind o ţigară ca să pot spune cînd mă întreabă iarăşi:\n-La nimic; fumez. E plăcut la tine aici.\n¹ O trecem jos, în notă pentru cititorii care vor s-o cunoască.\nPATUL LUI PROCUST\nFelie de noroi e ciclul meu,\nSpre capătul carent arătat cu greu,\nFuiorul tors al cretei mi- e povară\nŞi de mă apăra, mă şi măsoară.\nTriunghiul Tău înscrie albatroşii,\nŞi doare mlaştina cu viermii roşii,\nMirajul frumuseţii nevalente,\nCînd ochiul meu spre cruguri, sus, atent e.\nHrăniţi cu putrezime, de asemeni,\nSe-ngraşe nuferii suavi şi gemeni.\nEu, plin de bale şi vîscos, greu lupt.\nAlăturea, din soare să mă-nfrupt.\nCu burtă flaşcă, la urechi rubin,\nCu clopoţei de slavă şi venin,\nVecin cu mine se tîrăşte. Totuşi,\nÎmpărăţesc pe baltă albii lotuşi.\nDar ochii mei în mine se întorc,\nSă mă cuprind, alt fir încep să torc.\nMai mare sunt decît cei mari, şi mai\nFrumos decît un crin în miez de mai.\nSpre tine, Doamne, gîndul îmi înalţ ...\nNici flori, nici aur nu mi-ai pus în smalţ.\nNici gheare. Tu mi-ai dat în loc de ele\nDoar cunoştiinţa mişeliei mele...",
  "Nu mint cînd spun că e plăcut. Sunt bătăi care aduc cu masajele şi sunt dezgusturi\ncare atrag irezistibil, ca vederea unui şarpe mare, te apasă tristeţi la care n-ai renunţa.\nNu mă mai oboseşte nici Emilia, care e încîntată cînd îi spun că-mi place la ea...\n- Vrei să mai luăm cîte o cafea cu apă rece?\nIdeea cade la timp ca un minutar, mă voi putea părăsi în voia gîndurilor, dar nu văd\ncum o să avem cafeaua..\n- Ai tu aici... maşină şi spirt? îmi spune firesc şi masiv:\n- Nu... o face Valeria...\n- Atunci trebuie să ne îmbrăcăm?\n- De ce? Nu e prea cald? E mai bine aşa... Mă duc eu să-i spun.\nMărturisesc, bănuiam că Valeria nu e într-adevăr plecată... dar cel puţin se convenea că\nignorează că suntem goi în dormitor... E un minimum pe care-l puteam închipui pentru\na salva pudoarea ei de soră. Deci... Spun aşa, fără rost, nu ştiu de unde, rărit, ca un actor\nabătut: „Bietul Ladima\".\nEa s-a dat jos, a îmbrăcat peste şoldurile doldora, care se prelungesc cu coapsele,\nvoiniceşte, într-un spate rotund ca o pîine dublă, care tremură în întregime, cînd calcă\napăsat, pătrunzător, un chimono de satin lucios roşu, imprimat cu flori galbene; şi chiar\nînainte de a-şi petrece în faţă o pulpană peste alta, ca să-1 înnoade în şold, a ieşit în\nsufragerie.\nÎn anul acesta, 1926, în luna aceasta, l-am cunoscut, ca să zic aşa, pe Ladima, într-o\nseară, către miezul nopţii, la hotelul „Popovici\" de la Movilă... Aci se aduna seara tot\ntineretul, care se prăjea ziua pe plaja îngustă şi sinuoasă. Femeile, aproape anonime în\nlumină, cînd dormitau lungite lînced pe cearşafuri albe, în costume de baie, oarecum\ntoate la fel, ca nişte oi într-un obor sau, dacă vreţi, unele ca nişte flăcăi la recrutare,\naltele ca nişte „girls\" de operetă, deveneau seara „doamne\", îmbrăcate, căpătau siluete\nproprii, o biografie şi un nume de obicei foarte cunoscut, căci pe vremea aceea veneau\nla Movilă mai toţi cei care alcătuiau bunăstarea şi mondenitatea bucureşteană... Ograda\nselectă, mărginită spre maidanul şoselei de un gard viu, cam sălbatecii, avea, la\nmarginea bătăturii de la intrarea hotelului cu aspect de-han de munte, alt gard de soci\nrari şi şezlonguri de nuia, dincolo de care era spre stînga grădina oarecum ţărănesc de\nneîngrijită, cu mesele restaurantului.\nUn fel de umbrar-pavilion, şi, mai spre stînga încă, adăpostind într-un colţ jazul,\nslujea seara pentru dans. Situat ceva mai sus decît mesele din grădină, era ca o scenă de\nvară, iar în vreme de ploaie, era, la rîndul său, transformat în restaurant... Ierarhia\nsocială, după anarhia şi devălmăşia senzuală de pe nisip, se restabilea aci...\nNumele cu patină aristocratică, şi uneori princiară, se adunau la o parte. Domnii şi\ndoamnele care după siestă jucaseră întreaga după-amiază bridge, în costume albe sau\npulovere colorate, după ce terminau masa începută devreme, se retrăgeau, unii în\nşezlonguri, alţii plecau să facă plimbări cu maşina, iar cîteva cucoane apăreau la\nferestrele deschise ale hanului-vilă, căci toţi erau pensionarii lui, cu camerele reţinute cu\nun an înainte, şi priveau ca la teatru. Consideram toţi cu aceeaşi curiozitate în fiecare\nseară pe cei care veneau după masă să ia desert, cafele sau vin; să danseze sau să\nprivească, şi ei, pe dansatori... Între nouă şi jumătate şi zece şi jumătate, toate celelalte\nrestaurante se goleau, dar grădina „Popovici\" era ticsită, căci se adăogau mese\npretutindeni, iar cînd nu se mai putea nici aşa, cunoscuţii îşi cereau îngăduinţa să se\naşeze de nevoie la mesele celor sosiţi mai din vreme. Ba unii priveau şi de afară, peste\ngardul viu. Mai ales că în vara asta venea uneori seara, de la Constanţa, să ia masa aci şi\nuneori dansa principele Nicolae.",
  "Sîmbăta, ca şi duminica de altfel, se mai făcea o nouă schimbare... Toţi cei care aveau\nmaşini plecau în diverse excursii pentru o zi, două şi apăreau democratic cei de la sat,\nîncît o actriţă - căci erau aci vreo cinci-şase - vorbea cu dispreţ de „publicul de sîmbătă\nşi duminică\", asemănător, pare-se, celui de la teatru... Noi plecasem în sîmbăta asta, un\ngrup întreg, încărcat în Austro-Daimler-ul meu... rabla, cum era poreclită de băieţi şi\nfete din spirit de antiteză, căci altminteri, cu cei opt cilindri ai lui, era o torpilă mare,\nbotoasă, de nichel alb-albastru şi piele cafenie la fotolii. Aveam în faţă, alături de mine,\no fetiţă a unui petrolist american, foarte dulce, foarte descreierată, care bea mai mult\ncointreau şi whisky într-o seară decît toţi membrii unui echipaj la un loc. (Noi am crezut\nmultă vreme că e o femeiuşcă neastîmpărată de 21 - 22 de ani, înotătoare şi „nudistă\"\npasionată, căci atît ne spunea ea că are, dar tîrziu am aflat de la un servitor că nu a\nîmplinit decît 15 ani). Tot în faţă, lîngă Mouthy, era actriţa şatenă - grecoaica - pe care\nnu putea s-o sufere Emilia în ruptul capului... în spate erau înghesuiţi trei inşi din cei\ncinci, care alcătuiau „banda noastră\", „băieţii teribili\" ai Movilei... Un fel de gasconi,\ndansatorii cei mai buni, cu corpuri elastice de atleţi uşori, băutori strajnici şi destul de\nscandalagii. (Dar văd că iau lucrurile în serios... Ştii că a început să-mi placă să scriu?...\nVoi fi păcătuind cumva împotriva gramaticii, probabil că folosesc mereu unele cuvinte,\ncum mi se spune că fac şi cana vorbesc, dar altfel nu e greu. Vreau acum să ştii totul.\nPovestind în scris, retrăieşti din nou aceleaşi întîmplări bucurii, întocmai, dar parcă le\nsimţi altfel, apar acum luminate de alt înţeles, care le face şi mai vii, pentru că ştii şi ce s-\na întîmplat în urmă.) Plecaserăm pe la şase după-amiază, după ce făcusem de dimineaţă\nplajă, iar după-masă flirt, toţi şase grămadă. Mouthy vrea să vadă cămile, pentru că\nauzise că într-un sat, în jos, ţăranii ară în loc de cai şi vite cu cămile... Luasem şi două\nsticle de whisky, căci sifoane găseam pe drum la cîrciumi, cîteva pachete de ţigări\n„Caporal\", fiindcă nu fumam toţi decît din astea, şi o pornisem razna, nebuneşte, dînd\ndrumul eşapamentului de înfioram văile moi şi largi, şi mai ales, asta vrea Mouthy,\nstricam siesta burghezilor... N-am găsit satul cu cămile, de altminteri de la o vreme nici\nnu mai ştiam pe unde mergeam. Luam pînă la 100 pe oră, treceam vîjîind, urlînd,\nînjuraţi de cei cu căruţe care abia aveau timp să tragă în şanţ... Opream numai la\numbrare de cîrciumi de ceream sifoane... înghesuiala ne încălzea plăcut, căci eram toţi\nîn haine uşoare. As fi preferat să am lîngă mine pe actriţa şatenă, care era foarte fru-\nmoasă, deşi nici Mouthy nu era mai urîtă, dar prea o cunoşteam bine, chiar dormisem\nde cîteva ori împreună... Gîndesc că aş fi iubit-o poate dacă nu era atît de nebună, dacă\nn-ar fi plictisit-o, cred, să fie iubită, şi dacă nu ar fi fost în viaţa mea întîmplarea care a\nfost. Poate din politeţă faţă de Mouthy, poate din timiditate, poate fiindcă vrea să evite\nfamiliaritatea înghesuielii, căci ne cunoşteam abia de cîteva zile, Lena Core-mati\nîntîrziase să se suie în maşină, iar americana, pentru că ţinea să fie lîngă volan, se\ngrăbise să se urce lîngă mine, făcînd loc, lîngă ea, pentru actriţă.\nPe drum, mai ales după ce mai băuserăm puţin, Mouthy se deda unui fel de aţîţare\nnebunesc. Avea un trup durduliu de mică bacantă, cu picioarele puţin cam groscioare\nsus, căci glezna jos era foarte fină, dar tocmai din cauza asta parcă mai pline de poftă, cu\ntalia lungă şi sînul mic... Şedea sprijinită de cotul meu şi potrivită aşa, ca, de cîte ori\nîntorceam volanul, să-i izbesc de sus în jos sînul, care elastic scăpa totuşi zvîcnind\ndeasupra şi păstra un fel de mişcare vibratorie... Cînd întoarcem la loc volanul, izbeam\niar sînul viu şi gol sub cămăşuţa şi rochiţa de pînză liliachie, acum de jos în sus, şi iar\nvibra... Corpul şi-l ţinea puţin arcuit şi îndepărtat cu socoteală pentru ca toată senzaţia\nsă aibă un punct de centrare... Mergeam nebuneşte şi aşteptam cu un fel de panică\nprilejurile să întorc volanul... Cînd a simţit că mă tulbură nebuneasca",
  "ei ispravă, mi-a aruncat după gît braţul gol şi ars de soare, pînă devenise din înnegreală,\nauriu, de părea de bronz, ca o cariatidă de lampă aurie, aşa cum era toată din cap pînă\nîn picioare. Încercam diferenţe de căldură, căci braţul ei îmi acoperea ceafa şi simţeam\nde unde, sfîrşind rochia, începe pieliţa fierbinte. Eram parcă îmbătat de viteză, de trepi-\ndaţiile ritmice, nervoase, ale maşinii şi mai ales de fluidul acela care se strîngea în sînul\nstîng al femeii după ce parcurgea ca într-un circuit amîndouă corpurile... Deşi ameţiţi,\nbăieţii, alarmaţi, au început să protesteze... Didi Ghenovicescu, foarte îndrăzneţ la\nvorbă, dar uluitor de prudent la fapt, a început să strige în ton mîrîit şi să întindă de\njacheţica dejerse pe care o luase cu ea şi o purta pe umăr, ţinînd-o cu un deget de\nagăţătoare:\n- A nu se vorbi cu conducătorul... Strict interzis pipăitul în timpul mersului, în\npersoana şoferului...\nPe urmă era un adevărat hai:\n- Mouthy, ai înnebunit?... Lasă băiatul în pace...\nŞi o trăgea de moţul băştii albe, care la trupul ei de bacantă mică îi dădea un cap de\ngheişă de 6 ani. L.C. era palidă şi surîdea nervos, ca să arate că nu-i e teamă, dar buzele\nîi deveniseră subţiri... Părea un căţeluş sprinten, într-o rochie de olandă albă, tunsă\nabsolut băieţeşte, cu ochii castanii, obrajii albi, tari. Avea jumătatea feţei îngustă, ieşită\npuţin în afară, o dată cu nasul acvilin, ca un botişor aristocratic. Era o frumuseţe\nproaspătă şi sfioasă, care contrasta cu tunsul ei de licean, mai ales cînd surîdea dulce şi\nfăcea gropiţe în obrajii frumos arcuiţi, căci avea gura mare. Acum nu privea decît\nînainte. Aprinsă, învăpăiată, Mouthy se agăţa mai puternic de gîtul meu... deşi\nGhenovicescu căuta să-i desprindă braţul.\nDin cînd în cînd şoseaua şerpuia ca să urce vreo coastă, dulce de altfel, dar oricît,\nmai ales din cauza grămezilor de pietriş, menite reparatului, era cu adevărat pericol să\nne răsturnăm sau să derapăm... La întoarcere, pe dreapta şi pe stînga mea, nu mai\nvedeam de la o vreme decît linii de întuneric. Deschisesem iar eşapamentul, pentru ca\nbubuiturile lui de mitralieră să ne facă drumul liber. Farurile foarte puternice, de\nmaşină cu pretenţii, luminau trei sute de metri înaintea noastră... Dar dacă în stînga şi în\ndreapta, dacă înaintea mea chiar, la zece metri, nu mai vedeam nimic, îndelungata\nobicinuinţă cu maşina ţinea treze reflexele şi deprinderile strict necesare... Putea\nMouthy să se atîrne greuşoară de gîtul meu, să-şi apese sînii de mine, privirea îmi era\nfixată la două sute de metri înainte... piciorul pe frînă, chiar dacă era strîns între\ngenunchii rotunzi, plinuţi ai ei... Mîna urmărea strîns volanul, chiar dacă ea îl izbea din\ncînd în cînd.\nEram parcă o rachetă lansată trepidînd în noapte.\nGhenovicescu se trezise de groază... se ridicase spre spătarul fotoliului nostru şi\ncăuta să ţie pe Mouthy care întărîtată şi îndrăcită se întindea ca un şarpe încolăcitor să-\nmi ajungă la gură...\nPietrele de pe şosea trosneau în jerbe de sub roţi, de parcă ar fi fost simplu noroi.\nMărginoiu, care era mult mai curajos decît Ghenovicescu, îl consola:\n- Lasă, dragă, că-ţi plăteşte petroliferul picioarele, dacă ţi le rupi, în dolari.\nMalatu, care moţăia în fundul maşinii, cu pardesiul pus şi gulerul ridicat pînă la\nurechi, Dumnezeu ştie de ce, a întărit părerea:\n- Dacă-ţi rupi picioarele, dai lovitura... te ia Mouthy de bărbat. Unsprezece\nmilioane şi un fotoliu, cu motor, ca să te plimbi singur prin grădină.",
  "Dar Mouthy, cu capul rotund şi obrajii bucălaţi sub ochii oblici puţin, cu breton pînă\nla sprîncene, ceea ce o făcea să semene uimitor a păpuşă, a întors capul, placidă şi cu\naccent:\n- Dragă, din partea mea nu căuta să faci pe interesantul... că nu te iau, nici cu\npicioare, nici fără picioare...\nGhenovicescu, exasperat şi înfuriat, căutînd să-şi păstreze rolul de conducător şi\numorist, cu tot caraghioslîcul fricii lui, schiţă gestul s-o strîngă de gît:\n- Lighioană erotică, şi întorcîndu-se revoltat: Jur că în viaţa mea nu mai merg cu\nproştii la drum... fi luase basca şi o trăgea de păr: De gîtul unuia inteligent nu te-ai agăţa\naşa.\nŞtiu că lumea şi prietenii chiar mă cred prost... Bineînţeles că nimeni nu mi-o spune\nîn faţă... Singur Gnenovicescu, «are, pentru că e spiritual, îşi permite orice, mă\napostrofează aşa, uneori, dar fireşte că nimeni nu-1 ia în serios şi nu am de ce să mă\nsupăr.\nAcum e furios:\n- Dacă n-ai fi atît de prost, aş suferi grozav cînd văd femeile murind după tine...\nDar aşa nu contează... E ca şi cînd m-ar înşela nevastă-mea cu lacheul dansator.\nIar Mouthy îmi şuiera cald, atingîndu-mi lobul urechii:\n- Săraca dama ta... Să poată sta aşa, ce fericită ar fi...\nM-am supărat şi i-am spus că e o glumă de prost gust să mi se vorbească de femeia\naceea care mă plictiseşte îngrozitor.\nGhenovicescu făcea de obicei pe socoteala acelei doamne, dimineaţa pe plajă,\nglume răutăcioase:\n- Mă, Fred, ca să scapi de asta, trebuia să-ţi aduci aeroplanul. Nu-i chip să te\nslăbească aşa cu una, cu două... Uite-o că vine iar.\nCrispat însă, încearcă acum s-o reţie din cînd în cînd pe Mouthy, dar, prudent, îşi\ndă seama că orice mişcare a lui ar putea tulbura reflexele mele.\nDescreierata mi se atîrnase, de la un timp, de gît insinuantă, cu ceafa uşor sprijinită\npe dosul mîinii cu care ţineam volanul şi, cu faţa în sus, îmi sorbea buzele... Trebuia să\nţiu gîtul înţepenit, ca să-i susţin greutatea şi ca să-mi păstrez privirea în conul de lumină\nla două sute de metri, pe şosea.\n- Ascultă, Fred, sar jos... să ştii, m-arunc jos...\nÎn sfîrşit, Mouthy s-a potolit puţin... Ghenovicescu o supraveghea însă, iar cînd a\nvăzut că are de gînd să reia, a apucat-o de gît, şi, paralizîndu-i astfel mişcările, a tras-o,\ncu genunchii ei goi şi rotunzi, cu şoldurile plinuţe, peste grămada din dos... Nu i-au mai\ndat drumul, deşi se zbătea, dar cred că ea exagera mişcările tocmai pentru că-i plăcea\nlupta asta. Eu am fost şi mai mulţumit, deoarece L.C. a venit aproape de mine... Vorbea\nfoarte aşezat, fără gesturi, privea mereu înainte şi-mi arăta astfel profilul ei cu botişor\naristocratic. Am domolit mersul şi am discutat tot timpul despre teatru.\nDin cînd în cînd, întorcîndu-se, surîdea pe gînduri: obrajii înalţi se arcuiau frumos,\nschiţînd doi vagi S de o parte şi de alta a gurii, făceau gropiţe şi i se vedeau dinţii albi\ndin faţă. Mi-a spus că m-a văzut uneori chiar la repetiţii şi i-am explicat că sunt prieten\ncu şeful de cabinet al Teatrului Naţional. Rochiţa de olandă albă, cu ţesutul ei de\nminuscule pătrăţele, îi închidea, cum era moda, într-o elipsă mică, tăiată de roşul\nşiragului de coral, gîtul lung şi vînjos de fată. Aş fi vrut s-o sărut acolo unde ceafa se\ntopeşte în umăr, aşa era de cuminte şi de serioasă...",
  "Cu toate astea, cînd am început să intrăm în jocul prăfuit al luminilor, din faţa\nprăvăliilor de fructe şi mărunţişuri balneare, în hărmălaia de lîngă „Hotelul Băilor\", mi-\na spus:\n- Ştiu că toată lumea o găseşte ridicolă pe doamna aceea care caută mereu să fie\nlîngă dumneata, mie mi se pare însă foarte interesantă şi aş vrea s-o cunosc.\n- Dacă aş vorbi cu ea, aş fi bucuros, domnişoară, să vă fac această plăcere... Şi\nîntunecat: Dar mă agasează...\n- E aşa de singură şi tăcută... E numai între cucoane bătrîne. Ghenovicescu, suit\ndeasupra ca să facă loc pentru Mouthy acum\npotolită, a devenit rău:\n- E logodnica lui fără speranţă... A visat la cinci ani, de Bobotează, un cap de viţel\ndistins, iar acum are impresia că şi-a descoperii: destinul.\nEra atît praf şi larmă pe şosea, mai ales că maşini treceau necontenit, încît nu auzeam şi\nnu vedeam nimic, ca într-o ceaţă deasă străbătută de fîşii de lumină opace... Aproape să\ndau din pricina asta într-o căruţă cu pepeni, pe care n-o văzusem... Am virat brusc şi\nam intrat în şan(... Noroc că mergeam la pas... Maşina nu s-a răsturnat, dar oprin-du-se\nprea brusc înclinată, dintre cei care erau îngrămădiţi la spate, Ghenovicescu şi Mouthy\ns-au rostogolit în şanţ, aproape unul în braţele altuia. Mouthy a început să-l pălmuiască\norbeşte pe amicul nostru care, revenit din spaimă, a spus rar, ca un doctor care ştie ce\nspune:\n- Te-am supraevaluat, Mouthy. Tu răsturnată pe volan n-ai putut să-l zăpăceşti atît\ncît a făcut-o domnişoara Coremati, stînd ca o fetiţă cu mîinile pe genunchi. Şi cu un\ndispreţ nemărginit: N-am să-mi iert niciodată că te-am crezut periculoasă...\nAm intrat în staţiune pe la primărie, ocolind după „Hotel Movilă\", la stînga, făcînd\nnebunii. Luminam brusc, cu farurile, aleile în sus şi în ; jos, ca să denunţăm pe\nîndrăgostiţii care profitau de economia de lumină a, primăriei, sau perechile ascunse în\nautomobile.\nLa „Popovici\" plecase lumea străină şi rămăseseră, umplînd pentru a treia oară\ngrădina, mai mult obicinuiţii... încît veneam acum ca în familie şi toţi ne priveau ca pe\nîntîrziaţi. Era la o masă o frumoasă doamnă, soţia unui avocat bătrîn §i tare cumsecade\ndin Bucureşti... La început fusese mereu singură, dar cum aci singurătatea era socotită\nca un semn de lipsă de aptitudini de seducţie (încît o femeie singură era totdeauna\nsocotită ca bolnavă sau ca ocolită de ceilalţi), sfîrşise prin a-şi face un menaj de băi, cu\ntrei engleji de la o societate petroliferă de pe la Moreni, bărbaţi tineri, colţuroşi şi plini\nde manii, dintre care cea mai surprinzătoare pentru cei care umblau toată ziua în halate,\niar seara dansau în cămăşi albe, cu mînecile îndoite la jumătatea braţului, era că, oricît\nar fi fost căldura de mare, cei trei apăreau seara în smochinguri negre cu rever lucios,\nceea ce făcea ca doamna R. să apară şi ea în toaletă de seară...\nLa o altă masă mare erau vreo două familii cu fete frumoase, îmbrăcate înadins fără\npretenţii, numai în jerseuri sau fulare colorate, una din ele aproape băieţeşte, şi care\ntotuşi din cauza tinereţii lor nu erau anonime nici pe plajă, nici aci... Chiar printre\ncelelalte erau cîteva care găseau mijlocul să fie deopotrivă de cochete şi pe plajă şi la\nrestaurant... Aceste cîteva erau probabil singurele care ştiau că un costum de baie nu se\nia la întîmplare din întîiul magazin, ci se studiază din vreme, ca o rochie, după revistele\nde modă... Halatul de asemeni nu-l luau „de-a gata\" aproape bărbătesc, ci îşi alegeau cu\no lună-două înainte şi culoarea, şi croiala... De altfel, le cunoşteai pe cele cîteva femei\ncare făceau un fel de francmasonerie a eleganţei, pentru că în anul acela erau singurele\ncare aveau în loc de halat Îin fel de pelerine de culori vii (de pildă, Mouthy, L.C., chiar",
  "doamna cîrd mă urmărea), cu gulere mari ca în picturile flamande şi care le ţineau\ncapetele ca în vaze smălţuite, pelerine pe care le lăsau să fîlfîie libere de tot în jurul\ncorpului, pentru ca astfel să iasă în mai mult relief plinul subţire şi robust al trupurilor\ntinere. Şi acum chiar, de îndată ce am sosit, fetele noastre s-au dus sus în camerele lor\nsă-şi schimbe rochiile... Eu, de asemeni, cu toate protestările băieţilor, m-am dus şi am\npus un sacou de flanelă cenuşie, la care purtam cravata roşie sau neagră, pieptănîndu-\nmă cu grijă, pentru că mai ales aveam oroare să-mi fie părul în dezordine...\nCînd am coborît, băieţii aleseseră o masă de nuiele spre colţul de la intrare,\ninstalaseră pe ea o sticlă mare de whisky şi cîteva sifoane... Pe urmă porniseră la dans,\ncăci intrarea lor fusese salutată cu priviri strălucitoare de toate fetele şi urmată de\ninvitaţii prin semne... Intr-o gheretă-fotoliu de nuiele, cam cît o cabină telefonică, căci\nerau vreo cinci-şase pe de margine, Mouthy, care se scoborîse cea dintîi, fuma ascunsă\nde nu i se vedeau decît picioarele grăsuţe, foarte tulburătoare, fără ciorapi, şi mai ales\ngenunchii goi şi molateci ca o îndoitură de trup de şarpe gros, auriu, şi, ca şi şarpele,\nerau mai negri pe spinare, deasupra, şi mai aurii, mai moi dedesubt.\nMă făcuse să-i promit că nu voi dansa decît cu ea toată seara şi acum mă aştepta...\nE adevărat că ne şi potriveam foarte bine... Se spunea de altfel şi aci că dansez deosebit\nde frumos... Dansam foarte liniştit, puţin absent, dar aplecat uşor deasupra femeii, fără\nnici o mişcare inutilă şi fără nici o strîmbătură de gigolo. Ea privea atentă de tot, înălţată\nîn vîrful picioarelor, spre faţa mea; îi împingeam puţin braţul drept, ca să-i vie cotul\nmult înapoi şi în felul acesta umărul gol venea, căutîndu-mă, spre mine, plin de o viaţă\nnemişcată... Femeilor le stă bine să aibă un aer puţin afectat în timpul dansului, căci asta\nface parcă să circule în ele un fluid de sensibilitate dirijat. Alunecam aşa amîndoi, fără\nmişcări, dar ritmic, pentru că Mouthy, deşi delicios izmenită, cu capul ei de gheişă, era\nde o pasiune concentrată şi plină de linişte.\nNu vorbeam niciodată, bineînţeles, în timpul dansului, şi nici chiar Mouthy, oricît\nde vorbăreaţă, uneori numai, căci alteori sta tăcută ca un şarpe ore întregi pe plajă, fără\nsă privească pe nimeni, dospindu-se în soarele fierbinte de amiază, nu vorbea. De data\nasta însă mi-a şoptit, glumind cu un ton fals, teatral diabolic:\n- Platonica „dumitale\" te înşală... Uite-o, dansează cu un tip.\nDoamna aceasta T., despre care toţi spuneau că a venit după mine la Tekirghiol, fusese\npînă acum foarte retrasă. Pînă la amiază sta de obicei jos în nisip s-o ardă soarele ca pe o\nplantă, singură aproape, dindos de „Popovici\", unde plaja e mai mare, dar mai puţin\ncăutată, căci e cam pustie. Seara, cu o eşarfă triunghiulară de batic asortat pe umeri, în\nrochie de casa verzuie, jad degradat în pătrate întretăiate, spre alb (sau dimpotrivă de\nculoarea fragilor degradată), lua masa împreună cu o doamnă bătrînă, vecină de\ncameră, prietenă de aci de la „Popovici\", şi pe urmă stau amîndouă în şezlonguri ca să\nprivească dansul şi lumea care venea. Astă-seară dansa însă, iar americanca mi-a strîns\nmîna cu unghiile tari.\n- Ce e? łi-a venit rău...? Te vaifi că se (ine după tine şi acum cazi din aeroplan\npentru că o vezi dansînd cu altul? şi Mouthy făcea un cap de copil cu breton, mirat.\nN-am spus nimic... Cînd a încetat muzica, iar perechile s-au desfăcut brusc, aşa ca\nnişte jucării demontate, Mouthy, întorcîndu-se de la jumătatea drumului spre gheretele\nnoastre de plajă şi văzînd că nu sunt în spatele ei, a început să mă strige... Credea că am\ngreşit drumul... Simţeam însă nevoia să ştiu la ce masă se duce doamna T. O pierdusem\ndin privire în înghesuiala în care coborau perechile şi acum o căutam cu ochii la toate\nmesele, mereu recunoscînd cunoscuţi, pe care fără să vreau trebuia să-i salut... Nu ştiu\nde ce, parcă mi se înfipsese o gheară în inimă şi îmi simţeam gura strîmbată de un surîs.",
  "N-am putut-o descoperi, iar pentru că Mouthy mă striga prea tare, m-am întors. E\niritant de indiscret şi inelegant să-fi auzi numele strigat într-un restaurant.\nTriumfînd în mod comic, izmenită, s-a instalat în ghereta ca un tron de nuia, şi-a vestit\npe ceilalţi:\n- A văzut-o pe damă dansînd... şi şi-a pierdut globulele roşii din obraz.\nAu început să facă toţi glume de prost gust, care îmi erau penibile, dar nu erau nici atît\nde precise sau triviale ca să justifice o izbucnire de sportiv, prea violentă. Simţeam însă\nacum că dacă nu mă stăpînesc cu totul, provoc un scandal, care mă îngrozea înainte,\ncăci nu sunt în stare de un simplu duel de spirite şi înţepături ca Ghenovicescu, de\npildă.\nPuseseră mese în toate părţile grădinii, adică pînă în fundul ei, spre căsuţele cu\npridvor, printre duzi şi lilieci... Unele din ele nu le puteam vedea şi m-am sculat, dînd o\nraită să văd dacă nu cumva doamna T. este la vreo masă după colţ, în spatele orchestrei.\nTotul era răsturnat şi voia bună din maşină era acum ca o intoxicare a sufletului.\nAbia cînd m-am întors am văzut-o. Era la o masă aproape vecină cu noi, tot în marginea\ndinspre faţada de chălet a hotelului.\nEra, în afară de doamna bătrînă, cu care lua masa de obicei, împreună cu trei domni\npe care îi cunoşteam, de altfel. Unul, un deputat oltean, cu o mutră rotundă de amorez\nde mahala, blond, cu o mustăcioară mică tunsă şi cu ochi puţin cam copilăroşi, altul, un\neconomist şi dansator monden, cam în vîrstă, cu cioc mic şi mustaţă arcuită, mătăsoasă,\nde dandy demodat, iar cel de al treilea, un avocat voluminos şi amabil din Bucureşti,\ncare poate era soţul doamnei bătrîne.\nStătea cu spatele la noi şi nu avea scaunul cel mai bun, împotriva obiceiului deci,\ncăci politeţea bărbaţilor la masă nu se arată faţă de doamna în vîrstă, ci faţă de cea\nfrumoasă, care, dacă ar pleca, reuniunea n-ar mai avea rost pentru ei... E de mirat că\nfemeile în vîrstă acceptă această capitulare... sau, cine ştie, le e teamă că, altfel, nu ar mai\nfi scoase în lume. Dacă doamna T. era cu spatele la noi, aşa încît era cu profilul spre\ngrădină şi nu putea să privească în toate părţile şi, mai ales, ceea ce voiau frumoasele, să\nfie privite din toate părţile, însemna că ori refuzase cu delicateţe locul, ori vrusese\nanume să stea cu spatele la noi...\nM-am întors la masă şi mi-am turnat din sticla de whisky cît să fac două pahare...\nLipsea sifonul şi asta m-a înfuriat arzător. Simţeam că dacă nu fac gestul de a turna\nsifon, orice alt gest aş face, m-aş trăda... - Dragă, e ridicol să fii atît de enervat din\npricina unei femei pe care nu o cunoşti măcar... şi despre care recunoşti că te plictiseşte\ncu insistenţele ei.\nTînăra actriţă, care se gătise cu multă grijă - şi asta mi-a făcut o mare plăcere -\nîmbrăcase o rochie de mătase albă înflorată verde-pal, cu mînecuţe, care-i măsurau\nrotunjimea fragedă a braţului ceva mai jos de umăr. S-a interesat atentă, dar pudrîndu-\nse, despre ce e vorba.\nMouthy a lămurit-o, lăsînd palul din gură, încovoiată însă asupra mesei...\n- „Suferă\" din pricină că l-a trădat Platonica. L.C. m-a întrebat uimită:\n- Poţi fi atît de vanitos încît să suferi fiindcă o femeie care te adoră şi se ţine după\ndumneata ca o umbră îşi permite să danseze şi să stea la masă cu altul?... Şi sincer,\nprofund uimită: Sunt îngrozitori bărbaţii.\nMouthy era dezgustată, însă şi din alte motive.\n- Mîine îţi fac cunoştinţă cu ea... Să se termine o dată comedia asta. Am protestat\naproape speriat:\n- Nu... nu... Nici nu mă gîndesc... Mă plictiseşte cu insistenţele ei... înţelegi?",
  "L.C., frămîntîndu-şi buzele puţin, mă priveşte ironic şi drăguţ ca un băieţaş, dar\nfăcînd numai pentru atîta gropiţe în obrajii înalţi:\n- Înţeleg deocamdată că te plictiseşte că... nu mai insistă...\nMărginoiu, lungan cu faţa rasă, brăzdată de cute ca un actor, venise de la o altă\nmasă, aducînd paharul, ca să-şi toarne din sticla de whisky. De obicei, băieţii îşi stabileau\nun soi de domiciliu teoretic la masa noastră şi pe urmă colindau mesele burgheze,\nfamiliale, venind numai să-şi umple paharul, dar unii veneau pentru asta chiar cînd\nerau ei înşişi cu familia, ştiind că pe masa noastră e totdeauna o sticlă de whisky, sau\ncruşoane. Asculta, şi în timp ce-şi turna, lung, negricios, îngîmfat:\n- Mă duc s-o invit la dans.\nDupă război, pînă anul acesta, „moda\" permitea să inviţi la dans o femeie fără s-o\ncunoşti, chiar atunci cînd era cu bărbatul ei, pe care, nici pe el, nu-1 cunoşteai.\nMouthy, mirată şi sincer binevoitoare, cu gura cît un bănuţ:\n- Ştii că a mai refuzat pe alţii în alte seri? Să nu te întorci cu steagul , plecat...\n- Se păstrează pentru viţelul de aur... a întrerupt acru Ghenovicescu, care nu uita\nspaima şi enervarea de pe drum.\nAm devenit mai palid, dar nu pentru că insulta lui m-ar fi atins... Ăsta era genul lui şi\nnimeni nu-l lua în serios. Uneori era în insultele lui chiar un ton de admiraţie, ca în\nîmprejurările dintre prieteni. „Viţelul de aur\" era fireşte aluzie la bogăţia mea şi, dacă\nvrei, şi la pretinsa mea frumuseţe; în realitate mi-a fulgerat prin minte o bănuială,\nrăspîndită apoi în sînge ca un lichid de injecţie. Am închis ochii, căci mi s-au crispat\nmîinile.\nMărginoiu se aplecase ceremonios în faţa doamnei T., încît Mouthy a încremenit,\nsorbind din pahar, aşa cu coatele pe masă, acum, şi cu pumnii grăsuţi, sprijinind\ncăpşorul cu faţa încadrată de breton pînă la sprîncene, şi buclele negre care-i cădeau în\njos, arcuite peste urechi, acoperindu-le.\n- Tîmpit mai e... Vrea să-1 turtească mai în plin refuzul. Putea să încerce mai\ndiscret...\nDar doamna T. a răspuns surîzînd cu toată figura, puţin grăbită şi absentă, încît toţi\nam rămas miraţi... E o femeie frumoasă, deşi poate fără stilul modei, dar cînd e serioasă\nare trăsăturile cam tari puţin, încît uneori pare urîtă... Cînd surîde însă - vag îndurerat\ntotdeauna - trece parcă la o altă extremitate şi devine de o feminitate fără pereche. Ochii\nalbaştri, aproape violeţi, cînd e veselă, de culoarea prunei brumate alteori, şi apropiaţi\npuţin, strălucesc dintr-o dată, împreună cu albul dinţilor de sus, căci gura îi e mult mai\nmare. Toată faţa i se colorează brusc, încît pînă şi părul puţin cam uscat şi des, ca de\nnegresă, devine dintr-o dată parcă mătăsos şi viu. Are un surîs care se vede departe în\nmulţime şi individualizează.\nCînd dansa cu deputatul blond şi cu mustăcioară, făceau o pereche puţin cam\nprovincială... Mărginoiu e însă un dansator desăvîrşit, înalt, se apleacă uşor deasupra\nfemeii, parcă s-o protejeze în timpul dansului. Doamna T. nu avea aerul acela afectat, şi\nnu era îmbrăcată şi nici pieptănată ca femeile mondene - părul lins, cîrlionţi mici\nrăsuciţi ascuţit pe obraz în dreptul urechii, ca dansatoarele spaniole, aşa cum cerea\nmoda, sau „bubikopf\" ca Mouthy, sau băieţeşte ca L.C. Nu avea aerul acela nervos că e\nstrînsă prea de aproape şi vrea să se depărteze dînd umerii înapoi, creînd o linie oblică\nde la umăr la strîmtura taliei, atunci cînd dansa cu deputatul. Mărginoiu, ţinînd însă\nbraţul stîng îndoit de la cot, şi de acolo perfect paralel cu pămîntul, împins şi puţin în\nfaţă ca",
  "tulpanul alb cu care îşi făcuse un fel de turban în loc de pălărie. îi îndulcea mult faţa, i-o\nîmplinea, feminizîndu-i-o. Toată lumea îi căuta cu privirea.\nOrchestra cînta un tango argentinian, la modă, de o pasiune molatecă, de tenorino\nvag sentimental, al cărui farmec era tocmai în această destindere voită, care dădea\nlegănării muzicale ceva din gratia aeriană a mişcărilor de pisică şi un mister, cam ieftin,\nde lampă scăzută.\nGîlgojanu, altul din bandă, care urmărea perechea împreună cu toţi cei de la masa\nnoastră, şi-a aprins ţigara şi a privit-o lung ca un cunoscător.\n- Eşti un dobitoc dacă eviţi să cunoşti o femeie ca asta... şi observînd că-mi caut o\nţigară nervos, s-a grăbit să-mi dea tabachera din dreptul lui.\nMouthy şi-a ţuguiat buzele, privind spre ea, şi pe urmă s-a întors concludent şi\ndispreţuitor:\n- Are un surîs absent şi binevoitor, de regină care vrea să se facă populară...\nŞi-a turnat whisky şi mi-a turnat şi mie din nou...\nAm dansat pe urmă cu ea, numai pentru ca la întoarcere să-mi schimb locul şi să iau\nun scaun de unde să văd mai bine pe doamna T. ... Americanca a înţeles şi m-a privit\nmirat şi compătimitor cu mimică, făcînd ochii frumoşi şi oblici, mici, lipind buzele\nintenţionat şi ermetic... aducînd umerii arcuiţi în faţă. întorsesem scaunul şi încălecasem\npe el, cu coatele pe spătar şi obrazul culcat pe braţe. Doamna T. era mereu cu spatele la\nmine.\nDe multă vreme curioşii de pe la gard plecaseră să se culce, unele mese erau acum\ngoale. Mouthy m-a întrebat, izmenindu-şi căpşorul, sprijinit în mîna de madonă\ngrăsuţă, peste buclele căzătoare în pătrat:\n- De ce nu te duci, dragă, s-o inviţi la dans?\nL.C, care se instalase mai demult în ghereta-jilţ, însă, m-a sfătuit să nu fac asta, dacă n-o\ncunosc, căci pentru mine ar fi mai grav să fiu refuzat.\nMouthy, uimită:\n- Să-l refuze, scumpo? Dar ea moare după el... De asta a venit să-l caute la Movilă...\nAr fi o fericire pentru ea s-o danseze.\nPeste cîteva timp, bănuiesc că deputatul a propus o plimbare pe malul mării, căci\nau plecat escortaţi şi de economistul brun ...\nGălgojanu, grav, a făcut propunerea să mergem şi noi pe malul mării.\n-Pe cuvîntul meu, ai neapărat nevoie de o baie rece ...\nMouthy a sărit în sus, bătînd din palme:\n-Hai cu barca ! Hai la turc.\nSpre indignarea lui Ghenovicescu:\n-Aţi înnebunit ? În halul ăsta ? Nu vedeţi că sunteţi toţi beţi ca nişte cizmari\nsîmbătă seara ? Nu merg nici dacă ştiu că stai goală la proră, sub lumică.\nMouthy, tot mai excitată, s-a arătat încîntată s-o facă şi pe asta ... Cîteva clipe\nGhenovicescu m-a examinat cu intenţie şi milă şi m-a ameninţat apoi că, dacă mă mai\nfrămîntă atît, mă domoleşte stropindu-mă cu sifon.\nLumea de la mesele vecine ne privea amuzată şi indulgentă, bucuroasă probabil\ncă mâine poate povesti pe plajă „alta” cu banda beată a lui Fred Vasilescu (sau dacă\nvreţi „Lumînăraru”), convinsă desigur că asemenea petreceri nu sunt lipsite de\neleganţă. Dar eu sufeream.\nPeste cîtva timp eu reintrat pe poarta de lemn cu zăbrele vechi a grădinii cei trei.\nCînd s-au aşezat din nou la masă, foarte mulţumiţi şi bine dispuşi, doamna T. s-a aşezat\ncu faţa la mine ... Am privit-o furios în ochi şi atunci a băut ostentativ, ciocnind paharul",
  "cu toţi... Nu- mi scăpa nici o mişcare. Ei, în orice caz, erau mai beţi decît noi... Cum\nmuzica era în pauză, deputatul, după obiceiul cărciumilor, a cerut să vie un lăutar să\ncînte la masa lor... A fost refuzat politicos de către maître d’hotel.\nToată lumea observase acum modul sfidător în care, călare pe scaun, cu coatele pe\nspătar, priveam pe cei de la masă. Aş fi vrut să fie cît de puţin obraznic vreunul dintre\nbărbaţi ca să-l pălmuiesc ... De la un timp, deputatul aproape se lipise de doamna T. şi\ncînd luau obiecte de pe masă braţele lor se împleteau parcă în treacăt. Surîdea mereu, cu\nbuzele umede, cu ochii vioi, mari, strălucitori, cu toată faţa înmuiată viu, minunat\nîncadrată de acel turban alb.\nM-am uitat furios la el, m-a privit dispreţuitoarare, în timp ce el îi aşeza eşarfa de\nbatic pe umeri, pretext ca să-i cuprindă uşor în podul palmelor. Am băut iar, pînă cînd\nn-a mai fost nimic în sticle, şi am cerut altele. Urmăream aşa de hotărît ce se petrecea la\nmasa aceea, că toţi de la noi văzuseră că nu mai e glumă şi mă priveau tăcuţi, cu destulă\nnedumerire şi aşteptare.\nDoamna T. era viu ameţită; cînd însă deputatul a voit să-i dea să bea din paharul\nlui, nu m-am mai putut stăpîni, şi cam împleticindu-mă, m-am dus acolo, am bătut cu\npumnul în masă, strigînd indignat:\n- Doamnă, eşti o neruşinată.\nS-a ridicat în picioare cu faţa puţin lungită de uimire, cu ochii mari... de-abia mai\nrespira... îşi frămînta degetele lungi, parcă puţin uscate, vii.\n- Cine eşti dumneata? Ce vrei? Parcă m-ar fi pălmuit.\n- Cine sunt? Ce vreau?... Ai uitat cînd frămîntam cu dumneata droturile divanului\nmeu? (Şi stăm gata să lovesc în oricine.)\nToată grădina încremenise... Multă lume se sculase în picioare... Cei trei însă nu\nmişcau nici unul, reputaţia mea de boxeur şi bun scrimeur îi îngheţase pe scaune...\nDoamna T. a închis ochii şi toate trăsăturile feţei i s-au frînt, doar dunga uşoară dintre\nsprîncene s-a înălţat... Avea gura îndurerată, întredeschisă... de i se vedeau puţin dinţii\nfrumoşi de deasupra. Pe urmă a deschis ochii, plini de lumină, lichizi, înlăcrimaţi.\nAtunci s-a sculat de la o masă un tip de lăutar sau doctor, aşa ceva, cu mustaţa de\nplotonier, cu manşete scrobite ca două burlane, pe, care nu-1 mai văzusem niciodată, s-\na oprit în faţa mea, m-a privit în ochi, aprig, şi mi-a spus şuierat, tare, ameninţîndu-mă\ncu arătătorul:\n- Domnule, eşti un gujat... Şi, dacă n-ai fi beat, te-aş pălmui.\nAm vrut să ridic mîna... Mi-era moale... am vrut să înjur, dar i-am întîlnit ochii, am\nînceput să-mi plimb limba uscată peste buzele arse, nu puteam articula o vorbă...\nSe aşezase iar jos, cînd m-am dezmeticit puţin şi am făcut doi paşi pînă la masa lui,\nbîlbîindu-mă:\n- Te rog... să-mi dai adresa dumitale. M-a privit cu acelaşi aer de matador:\n- Vila Victoria... Tekirghiol - sat.\nDoamna T. s-a sculat de la masă şi fără să privească pe nimeni, cu ochii duşi, a dat\nbună seara şi, împreună cu doamna bătrînă, s-a urcat în hotel.\nA doua zi, duminică, Mărginoiu şi Costescu s-au dus cu maşina mea şi i-au cerut\nsă constituie cartelul... Au luat apoi contact cu un căpitan de infanterie şi un profesor de\nliceu. Au căzut de acord asupra pistolului şi toată după-amiaza Mărginoiu a cutreierat\nConstanţa ca să găsească arme. S-au întîlnit din nou şi au convenit să se amîne o zi\nieşirea pe teren, iar Mărginoiu s-a dus seara la Bucureşti de unde a adus pistoale.\nMiercuri, după ce am încercat vreo două terenuri, fiindcă întîlneam mereu oameni, la\nmuncă, pe ogoare, urmîndu-ne în două maşini, am luat-o pe după „Hotelul Băilor\", în",
  "sus, ocolind în faţa bisericii la dreapta, apoi pe un drum de care, în marginea unei\ntarlale de porumb... am ieşit într-o cîmpie de la capătul lacului. Am schimbat trei focuri,\neu trăgînd în sus şi cred că la fel a făcut şi Ladima.\nMărginoiu mi-a mărturisit mai tîrziu că a doua zi doamna T. i-a cerut stăruitor o\nîntrevedere şi i-a spus că acest duel nu trebuie să aibă loc... Pe urmă, cînd el i-a explicat\ncă e inevitabil, l-a implorat să facă aşa ca să nu existe victime... A stăruit atît, a plîns\naproape - mi-a spus el uimit - încît şi-a dat cuvîntul de onoare că armele vor avea\nîncărcătură insuficientă... N-a fost greu, mi-a spus, să-i convingă şi pe ceilalţi trei, nici\nunul dintre ei nedorind să-şi provoace complicaţii în caz cînd unul dintre noi ar fi fost\nucis.\nAşa l-am cunoscut pe George Demetru Ladima, despre care am aflat tot atunci că e\nziarist în Bucureşti, şi acum, sub fotografia asta legată cu panglică deasupra unui teanc\nde scrisori, îl descopăr parcă într-un mormînt. Să gîndesc că a iubit-o pe Emilia, să-i\ngîndesc alături mi-e aş;a de greu, cît îmi venea în şcoală să adun caii cu gîştele.\nCînd am venit în Bucureşti, îl vedeam adesea pe stradă... într-o zi, îmi aduc aminte\ncă, în fata cafenelei „Capsa\", ne-am salutat, am vrut să-1 opresc.\nEmilia s-a întors, îşi scoate chimonoul, căci e cald. O aşteptam, căci îmi dam seama\ncă scrisorile îşi capătă înţelesul, numai cînd ea le comentează şi opune şi punctul ei de\nvedere...\n- Vine Valeria cu cafelele numaidecît... Ai dormit?... De ce nu te odihneşti puţin?\n- Nu... mă simt bine şi aşa... Mai bine mai citim scrisori.\nSe suie lîngă mine, de trosneşte patul cînd pune pe el întîi genunchiul voinic... Pe\nurmă se ridică mult spre căpătîi.\nIau o nouă scrisoare, cu cerneală violetă (probabil o luase cu el la Tekirghiol, scriitor\ncu tot felul de manii).\nNu mai înţeleg nimic, pentru D-zeu... Aştept de două săptămîni o scrisoare de la tine... Eu plec\nde aci la sfîrşitul lunii... Trebuie să vii si tu neapărat la 15 august. Căci atunci încep repetiţiile la\nNational... A fost pe aci un poet cunoscut al meu şi bun prieten cu directorul... Am vorbit în\ntreacăt cu el... Are o piesă în versuri frumoasă, şi l-am rugat, în cazul cînd vei fi angajată, ceea\nce crede şi el că vom obţine de la V. care e foarte simpatic, să-ţi dea un rol în piesa lui. Eu poate\nsă plec şi mai devreme, căci am cheltuit mai repede decît credeam banii... Tot H. crede că va\nobţine pentru mine o traducere în versuri de la teatru. Aştept toamna asta... îţi spun drept, cape\no primăvară a vieţii mele... Vino, Emy dragă, în str. Plevnei mai curînd, să învingem amîndoi.\nîţi trimit şi vreo două poezii pe care le-am scris aci... M-ar bucura mult să le găseşti pe gustul\ntău...\nG.D.L.\nFoarte tîrziu am aflat că Demetru Ladima a fost poet... Pot spune că abia cînd s-a\nsinucis, citind vreo două necroloage pe care le-am înregistrat cu o adevărată uimire\n(mai ales că vorbeau despre el ca despre un geniu neînţeles).\nE pu{in probabil însă că poeziile au fost pe gustul Emiliei, căci văd că nu le-a păstrat.\nAcum fumează privind fix, dar nu-mi vine să cred că gîndeşte, nici că se plictiseşte,\npentru că ştiu că planurile ei sunt satisfăcute de vreme ce găsesc măcar aceste scrisori\ninteresante în casa ei. Stă aşa, cum ar sta un peşte în borcanul cu apă, fără nici o nevoie\nde gîndire sau mişcare, cu fata în sus... Sînii i s-au revărsat uşor înspre coaste cu banii\narămii, moi, lăţiţi.",
  "Dragă Emy,\nSperam să te mai găsesc acasă... Vin direct de la teatru. Am stat pînă la 2 ½, Valeria îmi spune\ncă eşti invitată la masă la „Enescu \" de către un unchi al tău şi că ea n-a vrut să meargă. N-am\nputut face nimic, căci aştepta o lume imensă, iar directorul a venit de la minister abia pe la 12 ½\nŞi biroul şefului de cabinet şi biroul de aşteptare erau înţesate... Cei mai mulţi erau nervoşi,\nparcă erau la un doctor de boli nervoase... Am întîlnit vreo doi scriitori, multe actriţe tinere, care\npovesteau fel de fel de lucruri, cum au petrecut la băi... Era şi directorul unui teatru particular,\ncăruia vream chiar să-i vorbesc despre tine, darm-am răzgîndit, căci cred că e mai bine pentru\ntine la Naţional... Emy, am cunoscut un bătrîn admirabil, cu care am petrecut o oră aproape,\nplină de farmec... După ce ne-am cunoscut, în mod foarte simplu de altminteri, căci m-a văzut că\nprivesc atent, în biroul şefului de cabinet, un tablou alcătuit de el din fotografii de ale actriţelor\ncelor mai mari, care au ilustrat Teatrul Naţional, Eufrosina Popescu, Aristizza Romanescu,\nMăria Ciucurescu, Tina Barbu, Lucia Sturza şi altele. Un tablou foarte interesant, pentru că e\nneaşteptat de variat şi bogat, dar puţin cam comic pentru că unele din actualele stele sunt acolo\nîmbrăcate după moda de la 1906, cu mîneci cu bufanţi, cu părul claie, peste care e pusă, cam spre\ncreştet, pieziş, o pălărie de fetru bărbătească prinsă cu un ac, încît cred că - vorbesc de cele care\ntrăiesc -bucuroase ar renunţa la cinstea unui astfel de tablou istoric. M-a invitat, cînd a văzut că\nmă interesează, sus la bibliotecă să-mi arate alte lucruri colecţionate de dînsul... Afişul de la\npremiera Fîntîna Blanduziei, fotografii de-ale lui Pascaly, Grigore Manolescu în Hamlet,\nMatei Millo în Lipitorile satului... Un adevărat muzeu adunat de acest domn mărunt, cocoşat\npuţin si cu faţa zbîrcită ca a lui Voltaire... La plecare, după ce mi-a povestit o mulţime de\nîntîmplări, domnul Basarabeanii - aşa se numeşte - mi-a cerut si fotografia ta, căci, încîntat de\ncordialitatea lui, i-am mărturisit ce caut la teatru, ca s-opuie în tabloul istoric. Emy... Emy, sunt\nsigur că va fi bine...\nG.D.L.\nEmilia ridică din umeri cu o nedumerire dispreţuitoare.\n- Acum înţelegi? Se dusese la National, şi în loc să caute să vorbească cu directorul\nsi-a găsit tocmai pe Basarabeanu ca să discute... Seara i-am spus-o... şi mi-a promis că a\ndoua zi vorbeşte neapărat cu directorul. Eram necăjită, căci tocmai atunci venise în\nBucureşti un fost deputat de la Bîrlad, care nu-mi lăsa un minut liber. Vreo trei zile a\ntrebuit să iau masa şi la prînz şi seara cu el.\nHaide, încă una, pe hîrtie luată de la tutungerie.\nScumpa mea,\nScumpa mea... scumpa mea... Veste bună... vei fi angajată sigur... Cînd (i-am spus că mă\nduc... Am fost... Azi era lume tot atît de multă ca ieri. Directorul a venit tocmai pe la 1 şi un\nsfert... A primit întîi pe directorul teatrului particular, în urmă a intrat regizorul la el şi a stat\npînă pe la 2. După asta a primit pe doamna M.R., pe care şeful de cabinet a chemat-o la telefon de\nacasă... începusem să devin nervos... Toată lumea se înăcrise de aşteptare... Unele doamne rugau\nstăruitor pe şeful de cabinet, un tînăr blond şi foarte amabil. Cu toate că se făcuse ora două şi\nceva... a renunţat şi la masă şi la tot, a dat ordin să fie introdusă toată lumea... Ne-am aliniat în\ncabinetul lui, ca soldaţii la raport. Chiar ca la raport a început cu cel din dreapta. Mărturisesc că\naş fi vrut să-i vorbesc între patru ochi. Aşteptam destul de stînjenit să-mi vie rîndul... Era cît pe",
  "aci să-i vorbesc despre altceva, mai ales că vreo două fete înaintea mea, absolvente, ceruseră să fie\nşi ele angajate şi abia după multă răzgîndire le spuse să vie mîine. ¹\n... M-a recunoscut, mi-a zîmbit foarte amabil, cu figura lui de mandarin chinez, dar cînd i-\nam spus ce vreau, s-a cam întunecat. I-am explicat că e vorba desigur de unul dintre cele mai\nmari talente ale teatrului^ nostru. S-a întors zîmbind către Horia Dumbravă, care era şi el de\nfată, dar se vede intrase pe altă uşă, că eu nu l-am văzut cînd a venit... A trecut pe urmă la cei\ndin stînga mea. Horia mi-a făcut semn să aştept...\nTot timpul directorul era gînditor şi parcă mă uitase cu totul... Si-a luat pălăria, şi-a pus-o\npe vîrful capului, iar fără să scoată nici o vorba... Dumbravă mi-a făcut semn să viu după el...\nCînd m-au văzut plecînd cu^ directorul, servitorii m-au salutat respectuos şi parcă miraţi. In\nstrada aştepta automobilul şi înainte de a se urca, V., care stătuse mereu pe gînduri, de era să\nplec fără să dau bună ziua, ca să nu-l mai trezesc din reveria lui, m-a întrebat, dintr-o dată:\n„Domnule Ladima, nu vrei sa faci o traducere pentru Teatrul Naţional?\" Am rămas uimit...\nI-am explicat ca aş face-o bucuros, că aş avea chiar nevoie... Atunci mi-a întins mîna şi mi-a spus\nsă trec mîine pe la teatru... L-am întrebat însă ce face cu tine... M-a privit mirat, pe urmă a\nclătinat din cap şi mi-a spus: „Spune-i domnişoarei să vie la teatru la mine\".\nO întreb surîzînd:\n- Te-a angajat?\n- Pînă la angajament a mai trecut o lună... Mergeam in tiecare zi amîndoi ca la\nşcoală, la director acasă - unde aştepta şi mai multă lume, că era şi avocat. Era însă un\ntip foarte bine şi pînă la capăt tot m-a angajat.\nCît de neaşteptată e toată străduinţa omului acesta, cu manşete rotunde ca nişte\nburlane şi mustaţa de notar - dacă n-aş şti că s-a sinucis, toate necazurile acestea ale lui\nmi s-ar părea comice.\n- Tot mai citeşti? mă întreabă Emilia.\n- Cît e ceasul?\nÎntinde mîna să ia brăţara. Cum s-a întors cu faţa în jos talia î s-a\nsucit pe şolduri. Sînul mic c ca un fruct mare, molatec între subsuoara braţului întins şi\npîntec...\n- E patru şi jumătate.\nIau un aer plictisit, ca şi cînd m-aş întreba pe mine însumi, pe urma\naşa, fără interes:\n- Mai am timp, mai staiu... Pînă la opt n-am ce face.\n- De ce nu dormi puţin?\nInsistă atît să dorm şi nu ştiu de ce... Ar Fi o acceptare din partea mea, o găzduire\ncare ar crea o situaţie de egalitate, sau are ceva de făcut?\nPe un petec de hîrtie cu creionul:\nDacă vii înainte de cinci acasă, treci pe la teatru... Am vorbit cu regizorul sa-ţi dea să dublezi pe\nPorţia din Shylock. E, pe la şase, la teatru.\n¹ V. ca director al Teatrului Naţional practica anume sistemul audientelor colective pentru ca\nsolicitatorii să se jeneze unii de alţii şi să poată el scăpa astfel mai uşor.",
  "- M-am dus în fugă şi am căutat pretutindeni pînă l-am găsit pe Soare. Mi-a spus\ncă habar n-are... că şi-a bătut cineva joc de mine. Ce-am păţit pînă să mi se dea un\ndebut. îmi venea să-mi dau demisia... ' M-am dus la director şi am vrut să-i arăt gazetele\nde producţie... Nu le-a citit şi mi-a spus că are în cap o piesă de mare succes cu un rol\npentru mine... Haloimăsuri! Venise Sfîntul Dumitru, şi eu nici nu apărusem pe scenă, la\nrepetiţie măcar.\n„Sfîntul Dumitru\"... Din nou se adună ca o figură de nori în mintea mea. Dacă aş\ngîndi m-aş simţi poate bine, ca după o lăsare de sînge.\nDar nu... alt bilet.\nDragă Emy, ieri am întîlnit la teatru pe autorul Sufletelor tari, care mi-a spus că nu te\ncunoaşte, dar că în principiu nu are nimic de obiectat dacă vrei să dublezi pe doamna Filotti... l-\nam cerut să-mi scrie două rînduri către regizor, să spună că el crede că eşti indicată pentru rol.\nŞtiu că autorii au dreptul să-şi aleagă interpreţii... Prin urmare, de Sf. Dumitru vei juca sigur.¹\n- A trecut şi Sfîntul Dumitru şi tot nu mi s-a dat rol, îmi explică Emilia, care,\nsprijinită într-o rînă, citeşte cu mine.\nSe aud bătăi în uşă şi rămîn încremenit, cînd aud glas îndreptat spre noi:\n- Emilia!\nMă lămureşte în mod firesc... făcîndu-mi semn să stau liniştit.\n- E Valeria care ne aduce cafeaua.\nAş vrea să mă acopăr. Mi se pare nemaipomenit... Ce gîndeşte, exact, femeia aceea,\ndespre ce e înăuntru? I se pare firească această situaţie? Ce crede ea despre gîndurile\nmele? S-o fi întrebînd asta?\nEmilia şi-a pus baboşii, a strîns în jurul şoldurilor doldora chimo-noul roşu şi a\nîntredeschis uşa. Mă acoperisem pînă la gît. A primit tava cu ceştile frunză şi pahare cu\napă, pe urmă a ieşit din nou. Am aprins ţigara şi m-am gîndit aşa, în mod stupid,\nîntrebîndu-mă dacă Ladima o fi bănuit vreodată scenele acestea.\n„Sfîntul Dumitru\"... L-am întîlnit iar, dar fără să ştiu nimic din ceea ce ştiu azi. Ce\nciudat mi se pare să leg, deodată, de viaţa mea trecută o altă viaţă, la întretăiere, la o\ndată anumită. Ştii ce făceai acum un an la data cutare, pentru că viaţa ta trece, aşa ca un\nfir, şi prin data asta. Dar să descoperi că prin aceeaşi dată, altă viaţă trece cu firul ei ţi se\npare ceva din altă lume... Ai impresia asta, cînd citeşti în ziar despre o dramă recentă...\n„Se cunoscuseră anul trecut la curse... la Derby\"... Şi numaidecît... „Dar la curse la Derby\nanul trecut eram şi eu... Stai, ce făceam în ziua aceea?\"... „Au venit şi au luat masa la un\nrestaurant de pe 11 Iunie\"... Nu, eu am fost la masă într-o familie... Iată ce făcea deci\nLadima, care-mi apărea din neant, parcă, la 26 octombrie, cînd firele noastre s-au\nîntretăiat iar. Alerga după regizorii Teatrului Naţional.\nEram cu „rabla\" într-un şanţ, în dreptul unui loc viran dinspre capătul parcului\nFilipescu, spre Calea Dorobanţilor, tîrziu de tot, după miezul nopţii... Fusese o zi\ncălduroasă de toamnă, ca de vară... Pe la unele cafenele mai erau mese afară^..\nMîncasem la un restaurant de la Şosea, unde stătusem pînă pe la patru, cu prietenii.\nPlîngeam - cu cotul pe volan - cu capul întors pe spătarul fotoliului. Cineva s-a apropiat\nde mine şi atunci m-am oprit din plîns, fără să ridic însă capul.\n¹ În realitate nici nu ne fntîlnisem la teatru, ci la „Capsa\", şi mă rugase foarte stăruitor, aproape\numilitor, să accept dublura... De altfel, nu mă interesează decît creatorii rolurilor, căci ei fixează\nmomentul piesei... Restul interesează numai teatrul... Ştiu că direcţia n-a aprobat fnsă această dublură.",
  "- Domnule, ce naiba ţi s-a întîmplat?... Eşti rănit?... Sergent, ei sergent ! ... Vino\nîncoace.\nSergentul i-a strigat de departe:\n- Lasă-l, domnule, că e beat...\nStrăinul, a cărui voce îmi era totuşi cunoscută, dar n-o puteam identifica, a stăruit:\n- Beat, beat... dar s-o fi rănit. Sergentul a răspuns din nou:\n- Lasă-l, domnule... Ăsta e obiceiul lui... Nu e întîia oară... Lasă-l în pace...\nAbia cînd mi-am dat seama cine e, în lumina lunei tîrzii, la ora aceea, m-am înfiorat.\nEra domnul de la Movilă cu care mă bătusem în duel... Parcă era un strigoi, desprins de\ncele pămînteşti.\nAm ridicat încet privirea.\n- Bună seara, domnule... şi deschizînd portiţa maşinii... nu vrei să stai puţin lîngă\nmine?\nS-a urcat cu oarecare dificultate, căci maşina, băgată în şanţ, era destul de\nînclinată... N-aş putea să spun ce bucurie m-a cuprins, ca o înseninare stelară, o dată cu\nvenirea omului acesta, care încă de la Movilă îmi dăduse o impresie de loialitate şi\nbravură... ÎI simţeam ca pe un frate bun.\nL-am întrebat însă abia după un timp:\n- De unde vii?...\n- Umblu aşa năuc... uneori noaptea... cutreier mahalalele, ca o stafie, cînd toţi\ndorm... Stau tocmai pe Rahovei... Dumneata?\n- Am umblat si eu cu maşina înspre Ploieşti... Veneam spre casă... Mi-era teamă să\nnu mă întrebe de ce plîngeam... dar mi se păru straniu, din punctul lui de vedere, că nu\nmă întreabă totuşi... Calea Dorobanţilor la ora aceea era de obicei neumblată... însă de\ncînd se stricase şoseaua Jianu... multe maşini treceau pe acolo, spre oraş, claxonînd din\npricina căruţelor care veneau cu alimente spre piaţă şi luminînd cu farurile. Noi eram\nînsă cam la cincizeci de paşi din drum. M-a întrebat tăcut:\n- Ai ţigări?\nI-am întins tabachera şi mi-am scos şi eu una... Bricheta însă nu lua foc...\n- Ai chibrituri? -Nu.\nA venit sergentul care ne-a dat să aprindem, şi, după ce şi-a aprins şi el ţigara oferită:\n- Văd că sunteţi cunoştinţe?\n- Da, ne cunoaştem.\n- Bună seara... şi s-a depărtat, călcînd cu tocuri grele...\nLadima a fumat ţigara toată în tăcere, întors cu faţa cînd înainte, cînd răsturnat, spre\ncer... Cînd trăgea, îi vedeam figura palidă cu orbitele adînci, cu mustaţa ridicată.\nLumina lunei pline făcea ca formele să aibă oarecare limpezime, dar totul era scăldat ca\nîntr-o umbră cro-mo... A zvîrlit mucul de ţigară.\n- Mai stai mult aici?\n- Nu ştiu...\nA urmat apoi iarăşi o lungă tăcere. Cum dincolo de şosea erau case mici de mahala,\nse auzeau din cînd în cînd lătrături de cîine. De altfel, e probabil că şi puţinele vile care\nse clădiseră aci, în plin cîmp, după un plan de parcelare pe care pentru moment nu-l\nputeai ghici, erau păzite de cîini. Prea erau departe de oraş.\n- Cum îţi convine... să plec? sau să mai stau?\n- Dacă vrei, mai stai, pînă se stinge lumina de la fereastra aceea mare de colo.\n- Aştepţi vreo femeie?...",
  "- E acolo o femeie... dar n-o aştept... E doamna de la Movilă pentru care ne-am\nbătut în duel.\nN-am putut să-i văd faţa, dar am simţit că a tresărit, după cum şi-a încleştat mîna\nîn spătarul gros al fotoliului.\n- Cum? o cunoşti?\nAm zîmbit şi am simţit ca o voluptate grea, cu gust de pelin şi doctorie, să-i spun\nomului acesta pe care-l ghiceam un suflet deosebit de al mulţimii, înţelegător ca un\nduhovnic lumesc, să-i afirm răspicat şi greu, cu ostentaţie.\n- O iubesc de patru ani.\nDe cînd vreau să ajung odată aci, la această spovedanie, de aproape doi ani...\nA rămas iarăşi îndelungă vreme pe gînduri... Atunci încercam să ghicesc cam ce\ngîndeşte, cum aş fi aşteptat fără răsuflare o sentinţă, dar azi, după aceste scrisori, ştiu\nmai bine.\n- De ce i-ai spus vorbe atît de grele la Movilă?...\n- Pentru că îmi era cu neputinţă să văd alţi bărbaţi ciocnind paharele cu ea, cu\nînţeles...\nAş fi vrut din tot sufletul ca omul acesta să mă întrebe mai mult... Era singurul pe\nlume căruia i-aş fi încredinţat taina, pe care n-o ştiu nici părinţii mei, faptul cumplit care\ne cancerul vieţii mele, care mă face să fug de o femeie iubită. Posibilitatea de a povesti\ncuiva cît sufăr m-ar fi uşurat poate ca filtrarea sîngelui. Aş fi vrut să-i spun că de un an\nşi jumătate viaţa mea e o viaţă de spion şi condamnat... Aş fi vrut să-1 rog eu să-mi\nceară să-i povestesc, căci deşi era atît de tăcut şi îndepărtat, îl ghiceam în stare de o\nmare prietenie... Mi-a spus rar, nedumerit:\n- Mi s-a părut, la Movilă, că nu vă cunoaşteţi.\n- Ne cunoşteam, dar nu ne vorbeam... Pentru ea venisem acolo... Ca s-o\nsupraveghez... Îmi venea să-i spun: „Dar ca să înţelegi, ar trebui să-ţi povestesc multe...\nAr trebui să ştii cutare şi cutare lucru.\" Azi îmi dau seama că putea oarecum să mă\nînţeleagă şi fără să-i spun nimic...\nAcum luna apusese şi era răcoare... Fereastra, foarte mare, mai mult decît dublă,\nera mereu luminată. Vila, modernă de tot, se distingea albă, umbroasă, cu linii\ngeometrice şi balcoane dreptunghiulare. Fereastra era ca un far în noapte, spre cîmpul\ndinspre Floreasca înspăimîntător de plin de viaţă, la etajul al doilea, ultimul, căci nu\nerau decît două.\n- Crezi că e cineva înăuntru?\n- Nu ştiu, dar cîtă vreme e lumina aprinsă nu-mi vine să plec. Poate că e un bărbat,\npoate că, singură, citeşte...\n- Poate să fi uitat lampa aprinsă?\n- Poate şi asta...\n- De cînd eşti aici?\n- De vreo două ceasuri.\n- Şi ai văzut mişcare în cameră? Cred că s-ar vedea umbre mişcîndu- i se pe\nperdea.\n- Nu... n-am văzut nimic.\n- Atunci nu e nici un bărbat... Dacă ar fi un bărbat înăuntru ar fi oarecare mişcare\nîn cameră...\n- Aşa mi-am zis şi eu... De dormit, chiar în doi - şi mai ales - se doarme mai bine cu\nlumina stinsă...",
  "Mărturisesc că şi eu, singur, raţionasem aşa... dar nu-i spusesem lui Ladima, îmi\nera teamă că, dacă totuşi ar fi altfel, dacă totuşi ar fi fost un bărbat înăuntru, aş fi fost\nridicol, aşa, în faţa nimănui, a golului, dar aş fi fost.\n- Are obiceiul să citească seara în pat... Aşteptînd aci îmi pare că sunt cu ea... Nu vorbim\n„din cauză că ea citeşte\"... Vrei să mai stai cu mine?...\n- Mai ai ţigări?\nÎn clipa aceea, s-a mişcat o umbră la fereastră... S-au ridicat storurile şi a apărut ea...\nS-a rezemat în coate pe chenar, şi-a aprins o ţigară... - Am tremurat de coincidenţa\nţigărilor, căci parcă ar fi ştiut ce vorbim noi, parcă ar fi continuat, apărînd dintre culise,\nscena noastră... Era îmbrăcată într-un chimono alb de mătase care lucea în lumină şi\ncare-i înfăşa bustul oblic. Apusese luna... era înspre zori un întuneric pufos acum,\nceţos... Era cu neputinţă ca ea să ne vadă în şanţ... îmi venea totuşi să urlu, exasperat, de\nacolo de jos: „te iubesc\" şi să fug apoi în noapte... După ce a sfîrşit ţigara a plecat de la\nfereastră şi, fără să lase storurile, a stins lampa.\nEmilia, care se întorsese, mă întrebă uimită de ce nu beau cafeaua, că s-a răcit.\n- O beau rece, îmi place să fumez aci la tine.\nÎn realitate am aşteptat-o, căci doream să citesc scrisorile neapărat împreună cu ea,\nca s-o fac să-mi dea mereu amănunte fără să-şi dea seama, deşi altfel e de o şiretenie\nfrustă.\nAm întrebat pe Ladima dacă vrea să mergem pînă la Sinaia. Ştiam că a doua zi e\nSfîntul Dumitru şi că nu are, probabil, gazetă...\nMi-a spus că îi e indiferent... merge oriunde... Nădăjduiam, gîndul meu intim era că\npe drum vom avea mai mult de vorbit... că are să mă întrebe, că va exista un om căruia\nsă-i spun tot ce adunat, dospit în mine, îmi arde sufletul fără legătură cu nimeni, fără\ndrept de vorbă... Dar nu m-a întrebat nimic. Toamna era bogată, iar Sinaia l-a\nimpresionat mult, căci despre ea devenise vorbăreţ.\n- Ai avut o bună idee. E o melancolie limpede, regală, în aceste vile splendide şi\ngoale, în soarele acesta care luminează viu, dar slab, bulevardele. O mai fi vreo pereche\nîntîrziată pe aci, neîndurîndu-se să sfîrşească o poveste frumoasă ? La Bucureşti\nmelancolia are ceva mizer. E cu ploaie, cu lemne în stradă şi canale desfundate, cu\nziduri leproase, cu trotuarul spart, care te stropeşte, cu străzile sucite.\nAş fi vrut să-l socotesc invitatul meu, cum era, dar mi-a fost cu neputinţă să plătesc\npentru amîndoi nota la masă... A plătit singur, trebuind să se deducă după listă... Avea\nceva de „monsieur\". De atunci am mai fost de cîteva ori în parcul Filipescu, şi pe urmă\naiurea, cu maşina.\nTresar, căci Emilia strînge pachetul de scrisori.\n- Ce faci, de ce iei scrisorile?\n- Mai vrei să citeşti ?! întreabă mirată şi mulţumită. Îţi plac chestiile astea ? Parcă te\ngîndeai la altceva.\n- Ce vrei să facem ? afară e prea cald...\nSoarele, deşi a trecut spre apusul cardinal şi deci a ajuns pieziş spre ferestrele\ndormitorului, cum suntem în vară, e încă sus şi pătrunde prin storurile de pînză\ngălbuie.\nAleg o nouă scrisoare şi întreb, ca să-mi creez o introducere: -Asta cînd ţi-a scris-o ?\n- Nu ştiu, să vedem ce e. Se apleacă pe mine, cu vîrful sînului drept uni atinge\numărul... Şi rămîne nedumerită, căutînd.",
  "Scumpa mea, scumpa mea,\nAm trecut pe la 11 ½ pe la voi, şi Valeria îmi spune că dormi încă... Am rugat-o să nu te\ndeştepte, căci e un somn binemeritat. în stalul meu am fost fericit, Emy, mai ales după emoţiile\nultimelor zile. De două ori era să scoată piesa... Cînd am mai văzut aseară că din senin, după o zi\nde toamnă aşa de frumoasă, începe să ningă, eram deznădăjduit... Mă întrebam ce vei face... ce\nenervată trebuie să fii şi tu... La început am crezut că fulgii mari şi rari au sase oprească... Pe\nurmă a început lapoviţa, pe la 7 a îngheţat şi lapoviţa, iar pe la 8 nu mai umblau nici tramvaiele,\nnici automobilele... N-avem noroc, Emy... Mă mir că au venit şi cele cincizeci-şaizeci de persoane\ncare au fost în sală. Dacă însă cu astfel de sală iei aplauze la scenă deschisă, însemnează că eşti o\nartistă excepţională... Toţi ochii erau înlăcrămaţi cînd ai strigat cu faţa contorsionată de durere,\ncu pumnii strînşi... cu pieptul scos afară...\nPlină de importanţă, dar potolită (şi tocmai asta dă impresia de plin de sine), Emilia mă\nlămureşte:\n- Cînd am debutat la Naţional în Secretul mamei.\n-Daa ? şi surîd,prosteşte, cum cauţi să fii la nivelul copiilor, pronunţînd peltic cînd\nvorbeşti cu ei ... Ei ... nu zău ... ai avut succes ? Mă îndoiesc, aşa, admirativ.\n-N-a fost lume multă, dar am avut aplauze la scenă deschisă.\nGoală cu piciorul stîng adus sub cel drept, de-i îndoaie plinătatea coapsei, nu cred\ncă minte.\n...După teatru te-am aşteptat, în berărie la „Elveţia”, să te văd ieşind, aşa cum ne fusese\nvorba ... Un ceas am stat – pînă pe la 1 ½ - aproape lipit de geam.\nViscolul încetase şi se vedea foarte bine ... łi-aş fi recunoscut imediat mantoul...\n-Aveam un mantou de vizon... îl ştia.\nEmilia numeşte aşa probabil vreo imitaţie de cîine, lucrat.\n...Pe A.L. am văzut-o cînd a plecat, şi pe Ciprian, şi pe ceilalţi. Aş fi foarte fericit, Emy să\nbem împreună un pahar de vin ca să sărbătorim seara asta atît de aşteptată... Atît de greu\npregătită... Surîdeam singur, în gînd, la nădejdea asta... Valeria îmi spune că erai obosită şi că\nte-ai culcat fără să mănînci chiar, Emy dragă, îţi las aci un mic dar... E o cruciuliţă pe care o am\nde la mama. Aş vrea să însemn cu ceva seara asta de succes din viaţa ta... Niciodată nu m-aş fi\ndespărţit de ea... dar de gîtul tău îşi păstrează toată frumuseţea gîndului care mi-a dăruit-o.\nMama ar fi bucuroasă s-o ştie la tine.\nÎţi sărut de zeci de ori mîinile,\nG.D. Ladima\nMi s-au umezit ochii... Sunt tot cutremurat. Dar, ca în cazurile din război, cînd doi\nconaţionali din misiune se întîlnesc, neaşteptat, în teritoriu străin, însă ca să nu se\ntrădeze, trebuie să păstreze tăcere şi anonimat, ignorîndu-se, caut să surîd indiferent, ca\nsă nu trezesc bănuiala Emiliei. Am aîtea de aflat... Întreb căscînd:\n- Ce cruciuliţă ?... O mai ai ?\n- O cruciuliţă de aur, aşaa... E la Valeria în scrin. Mi-a părut cam rău atunci că nu\nne-am văzut... Dar eram invitată de către un cunoscut la un supeu ... la „Iordache”, într-",
  "o cameră separată... Erau vreo trei fete, două de la alt teatru, cu prietenii lor... Cînd am\nieşit de la „Royal” a doua zi, era 9 dimineaţa, şi mi-era o teamă grozavă să nu mă\nîntîlnesc su el, căci pe acolo, pe Sărdinar, sunt numai gazete şi mereu întîlneşti gazetari.\nDar era prea mare zăpada.\nO văzusem şi eu. După cîteva zile, în Secretul mamei. Mi-a făcut rău...\nAvea un fel de suferinţă, fără frunte, aproape fizică, pe care Emilia o crede totul pe\nlume, cum boxeurului cu ceafa hipertrofiată de rezistenţă crede că muşchii lui sunt\ndeasupra, sunt idealul civilizaţiei întregi.\nTrage încet din portţigaretul de baga roşie.\n- Am avut şi atunci o bătaie de cap şi o grijă... Nae Gheorghidiu mă anunţase că o\nsă vie la mine între 6 şi 8, după ce iese de la Cameră...\nRămîn uimit, am o tresărire, cînd aud numele ăsta, dar mă opresc numaidecît, căci\naltfel nu mai aflu nimic. Emilia poate fi sinceră numai cînd e nevoită să pălăvrăgească\npentru ca să poată reţine, din interes, vreun om care altfel n-o apreciază...\n- De obicei Ladima (ea spunea pe nume tuturor şi familiaritatea ei cu numele lor\nsocial părea şi mai penibilă) nu venea pe înserate... Aşa... uneori dimineaţa, alteori\nimediat după masă... De cele mai multe ori venea seara şi apoi ieşeam la cinematograf\nsau stam acasă... Drept să-ţi spun, mie nu-mi prea place cînd mi se vîră cineva aşa, în\nsuflet. I-o tai scurt. Dar mi-era milă de el. Acum picase şi nu era chip să-l urnim din\nloc... Se făcuse 6 şi eram disperată. Pentru că ne aşteptam din clipă în clipă să vie\nGheorghidiu. Am luat-o înainte şi i-am spus că aşteptăm pe un domn din Bîrlad, care e\narendaşul moşioarei noastre... şi, mai scăzut, ca într-o paranteză şmecheră: I-am spus că\navem o moşioară lîngă Bîrlad... Că trebuie să discutăm contractul... Cînd veni\nGheorghidiu , era foarte necăjit că îl găseşte aici... dar l-am trecut numaidecît în\ndormitor, iar el a rămas cu Valeria. Uşa, vezi, e de lemn şi nu se prea aude prin ea...\nParcă aveam şi ce vorbi. Că de obicei cînd venea la mine, Gheorghidiu era grăbit şi nu\nse dezbrăca, pentru că poartă brîul lui Iov, şi-i venea greu să-l puie la loc... Rămînea aşa\nîmbrăcat, în vestă, şi punea un şervet pe genunchi, ca să nu-şi păteze pantalonii.\nLa început îl necăjise că întîlneşte pe altcineva, dar i-am explicat eu că ² orudă a\nnoastră, pe urmă a început chiar să-i placă... Îl auzea vorbind încet cu Valeria, nu se\nînţelegea ce spunea, dar vocile tot se auzeau... Gheorghidiu se oprea cîteodată să\nasculte, că era nebun şi scîrbos... La plecare mi-a dat două mii de lei: „Dă-i şi omului\ncare e în sufragerie cinci sute de lei” ... I-am luat... dar cum era să-i dau lui Ladima ?\nDe cînd povesteşte s-a ridicat drept. Capul rotund, cu liniile caligrafiate, e însă tot\nabsent. Stă aşezată. Piciorul dinspre mine e îndoit de la genunchi, proptind pieptul şi\nsînul, iar celălalt, dreptul e lungit pe cearşaful alb. Belşugul coapsei îndoite a cizut\npuţin arcuit, spre aşezarea de carne care-i susţine trunchiul, acoperind astfel ca un val\ncald însăşi feminitatea femeii, din care depăşeşte uşor vreo doi cîrlionţi aurii. Acolo,\nînspre această parte de „înfruptare” pielea pulpei struguroase, cu ochiuri alburii, se\nafumă parcă în partea dinăuntru a coapselor, şi fiindcă explicaţia spontană, a\nspălaturilor, e absolut absurdă, mă gîndesc deci la motivele atavice. Naiba mai ştie!\nSînul, de o greutate mică, rotundă, e turtit ca o minge caldă de genunchiul acesta stîng\nde care se sprijină. Genunchiul însuşi, neted şi lucios ca sideful deasupra, a căpătat într-\no parte şi alta, deasupra subţioarei lui, două îndoituri de carne grasă, ca două toarte de\nvas. Celălalt picior e întins ca şi cînd ar măsura aşternutul. Picioarele înseşi nu le-ar\navea Emilia urîte, dar degetele mari la fiecare sunt puţin întoarse în sus, ca şi cînd ar\nridica plictisite capul. Nu ştiu cum să spun, aşa anapoda, uite, am impresia că Emilia\nn-a privit niciodată un răsărit de soare (şi poate că ar trebui să fac cu ea un zbor în zorii",
  "zilei) şi n-a privit cu ochii aceştia mari de tot, liniştiţi, niciodată, singură fiind, aşa fără\nmotiv, o floare (mă întreb însă dacă eu însumi făcusem aceasta înainte de a cunoaşte pe\ndoamna T.).\nO privesc şi o ascult.\n- Tocmai cînd mi-era mai mare teamă să nu se întîlnească prea des cu\nGheorghidiu, am avut noroc că s-a supărat.\n- Pe Nae?\nMă priveşte solid.\n- Nu... nici prin cap nu-i trecea. Nu bănuia nimic. Să vezi... Venise să mă ia de la\nteatru şi tocmai atunci trecea pe acolo ajutorul de regizor, ăla care ne punea pe lista de\nfiguraţie... Toate fetele sunt drăguţe cu el... Mimi Stoenescu s-a şi culcat cu el...\nAm rămas uimit.\n- Mimi Stoenescu ?\n- Da, dragă. Ce vrei să facă fata? Mie îmi promisese... şi se ţinuse de cuvînt. Dar\nînţelegi, pentru viitor. Trebuia să fiu drăguţă cu el... Cînd a trecut pe lîngă noi, l-am\noprit: „Ce mai face băiatul dulce?... Să-ţi dea maica o pupică...\" şi l-am pupat. Ladima s-\na făcut vînăt. N-a scos o vorbă tot timpul pe drum, iar la plecare nu mi-a sărutat mîna...\nMi-a strîns-o... aşa... plictisit... N-a mai dat pe la noi vreo două săptămîni... Vrea să mă\npedepsească, să mă facă să sufăr... Cum îmi convenea grozav... de parcă eu\ncomandasem asta, l-am lăsat bineînţeles în pace... Dar cînd Gheorghidiu a plecat, nu\nştiu unde, la o chestie de-ale lui, i-am trimis un bileţel: „Tot mai eşti supărat? De ce nu\nvrei să înţelegi? Mi-e dor să te văd.\" Mi-a răspuns cu biletul ăsta... Şi cînd a venit să mă\nia la teatru, parcă fierbea de bucurie... atît suferise în două săptămîni.\nAvea în mînă, mîna ei grăsuţă, un bilet cu litere mai culcate ca de obicei, pe care-l\nluase din cutie pe cînd povestea.\nNumai d-tale crezi că-ţi este dor? Nouă, crezi că nu ne e dor de d-ta?... Si ce dor...\nGeorge\n- De ce i-ai scris?... De ce ai căutat să-1 faci să se întoarcă?\n- Ne era uneori de folos... Şi puţin plictisită, ca pentru un lucru pe care în definitiv\nnu-l prea pricepea bine: Valeria spunea că să nu rup... Că e o greşeală... Că e mai bine\nsă-l duc aşa, cu zăhărelul... La întoarcerea lui Gheorghidiu... a fost însă un carambolaj\nceva teribil. Într-o seară, deputatul a spus că vrea să vie la mine, după nouă seara. Mi-a\ndat şi un bilet de cinematograf pentru Valeria, aşa că ea, după ce a pregătit cîteva sticle\nde vin şi o gustare cu de toate, pe care le-a pus în dormitor, pe mescioara aia joasă, a\nplecat... Din greşeală, cînd a venit Gheorghidiu, am uitat să închid uşa de la intrare...\nNoroc că el nu scoate nimic de pe el pînă în dormitor. Că, să vezi... Tocmai aproape de\nzece aud sunînd... Vorba aia, m-am mirat... Gheorghidiu a tresărit, dar i-am făcut semn\nsă tacă... Am tăcut şi eu. A sunat aşa... poate zece minute, că se vedea lumina din\nantreu, pe urmă mi-am dat seama, pe sub uşă... Poate că a apăsat clanţa şi a găsit\ndeschis... A intrat... mirat, se vede, că e deschisă... ce-o fi vrut nu ştiu... că o dată i-am\nauzit paşii în sufragerie. Am sărit ca arsă... goală cum eram şi am tras zăvorul... A\nsimţit. A bătut furios în uşă... a zgîlţînat-o... Lui Nae Gheorghidiu de groază îi curgeau\nbalele... După cîtva timp s-a potolit, dar n-a plecat... Parcă s-a culcat dincolo pe divan şi\nasculta. Drept să-ţi spun, m-am speriat şi eu. Îl ştiam nervos, în stare de orice nebunie.\nBătrînul îmi spunea mereu bîlbîind de spaimă: „Poate că vrea parale... ? Asta mă\nplictiseşte. łi-am spus... Cine e ? Ce vrea ?\" Mereu se scula şi se îmbrăca, punea brîul lui",
  "Iov -că acum, seara, îl dezbrăcase - şi iar îl scotea... Parcă nu ştia cum să se înfăţişeze\ncînd celălalt o sparge uşa... După vreun ceas Ladima a plecat... A spart nişte ceşti care\nerau aci... o fi înjurat şi a trîntit uşa... Tot mi-a fost frică şi am ieşit cu băgare de seamă să\nvăd... Plecase... Slavă Domnului... M-am dus acum să închid uşa... Ce să vezi? Scosese\ncheia, încuiase uşa pe dinafară şi luase cheia la el... Uimită: o luase la el! Eram acum\nînchişi în casă... Nae spunea că în orice caz n-ar pleca, pentru că nu vrea să se\nîntîlnească cu derbedeul, care, zicea el, sigur, îl pîndeşte în stradă... Da pe urmă... zău...\nce să-ţi spun, chestia vedeam că-l excită... Mă întreba, cînd îi venea mai bine... gîfîind...\naşa în şoaptă... aiurit... „Te iubeşte?... Spune... te iubeşte?...\"\nAscult automat... S-a răsucit în mine, rănit, ceva ca o foaie aprinsă, dar Emilia\ncontinuă senină:\n- ... Mai greu a fost cînd s-a întors Valeria... Un ceas ne-am căznit pînă să stricăm\nbroasca... Azi îmi vine să rîd ce caraghioşi eram făcînd amîndoi pe lăcătuşii, cu securea\nde tăiat lemne, dar atunci i-aş fi tocat capul nebunului ăla. Şi Valeria care îngheţase la\nuşă... Tocmai la prînz mi-a trimis cheia şi cu o scrisoare batjocoritoare, care n-o am aci,\ncă am făcut-o bucăţele... Mă făcea ca pe o femeie de stradă... Spunea că niciodată nu m-a\nsocotit altceva... că nu m-a iubit... că-i e silă de mine... Că ar vrea să nu mă mai\nîntîlnească niciodată. Vro două luni de zile, aşa... pînă la începutul lui februarie, n-am\nvorbit. Ne-am întîlnit de cîteva ori, dar a întors furios capul... O dată la cinematograf,\ndin întîmplare am fost alături... Cînd m-a recunoscut în pauză, s-a sculat şi a plecat...\nNu pot să spun că asta nu-mi cădea în vremea aia foarte bine... dar oricum, vorba\nValeriei, era bine cînd venea, că tot aveam nevoie de el... Tocmai peste vreo două luni,\ncînd ne-am împăcat, i-am explicat aşa, pe larg, că din cauză că am fost singură în casă,\nm-am speriat, că eram goală, că nu am ştiut cine e ... că am crezut că e vreun hoţ. M-a\ncrezut. Şi tot el şi-a cerut iertare... Mi-a spus atunci cît a suferit... Pe divan a stat un ceas,\nhotărît că dacă se deschidea uşa şi apărea un bărbat să mă strîngă de gît... Lui, spunea\ncă nu i-ar fi făcut nimic... I-ar fi strigat numai să iasă... Şi dacă n-ar fi ieşit, numai atunci\nl-ar fi sugrumat. Zicea că a suferit ca un cîine sîngerat, că i-a fost teamă că o să\nînnebunească şi a pornit aşa, cu ochii în foc şi cu tîmplele pocnind... pe străzi, prin\nzăpadă... fără să ştie unde... Zicea că nu putea să respire şi mai mult alerga... Pe urmă,\ndupă ce a obosit, s-a dus la femei în Crucea de Piatră unde a stat pînă aproape de\nprînz... cînd mi-a scris scrisoarea şi mi-a trimis cheia.\n... Eu ştiam că el mai bine moare, dar nu face primul pas să ne împăcăm şi de aceea\nîi scrisesem eu: „Domnule, deşi ştiu că ţi-e capul plin de toate aiurelile, găsesc că de două luni e\nprea de tot. Vino să-ţi explic ce a fost în seara aceea ... „ Şi a venit ... Era, săracu, aşa de\nemoţionat... Îi străluceau ochii, ba a şi plîns ... Era cît pe aci să mă dau lui, dar Valeria\nmi-a spus să nu fac greşeala asta, că pe urmă se duce de nu mai vine... dar l-am lăsat să\nmă sărute toată seara... căci Valeria ne-a lăsat singuri în dormitor... Toată noaptea mi-a\nvorbit... A plecat tocmai cînd se lumina de ziuă... Mi-a spus – zău – că e una dintre cele\nmai frumoase nopţi din viaţa lui... Din oraş mi-a trimis un bucjet cu flori şi cîteva\nrînduri... Trebuie să fie acolo.\nDa. Cu scrisul mai aplecat şi mai halucinant ca oricînd:\nEmy,\n... Îţi repet şi acum: iartă-mă ! Cînd mă gîndesc ce drăguţă eşti tu – cînd nimeni nu te obligă la\nasta, nu-i aşa ? – şi ce grosolan, ce dezgustător am fost eu... mi-e silă de mine... Aş vrea ca florile\nacestea să aducă o lumină şi o bucurie care să acopere totul. Toate uriciunile vieţii ... şi ale\noamenilor... De altfel, seuferinţa mea atroce a fost un cancer în aste două luni, cînd te căutam de\ndimineaţă pînă seara, dar dacă te vedeam, mă ascundeam ca să te las să treci, nebănuit de tine...",
  "Te pîndeam seara cînd ieseai de la teatru, numai ca să te văd ducîndu-te cine ştie unde... tmy, în\nclipa cînd am aflat că totul nu fusese decît un rod bolnav al grabei şi imaginaţiei mele - căci\ntrebuia să-mi treacă prin cap că te-ai speriat... mi^ s-a părut că am reînviat. Eu, cînd auzisem în\nseara aceea de demenţa pocnetul zăvorului, cînd am înţeles că în pustiul mut, în care nu era un\nsemn de viaţă, era totuşi cineva, dincolo de uşă, cineva fără chip... şt mai erai încă şi tu, mi-am\npierdut capul. Dacă nu ar fi fost sunetul sec al zăvorului, care m-a speriat, Emilia... ăsta e\ncuvîntul... m-a speriat... n-ar fi fost nimic. Am avut impresia unei catastrofe... Am încremenit\ncîteva clipe înaintea uşii încuiate. M-am purtat atît de trivial cu tine, Lmilia, singura femeie din\noraşul acesta care găseşte din cînd în cînd cîteva clipe şi pentru un nefericit ca mine - fără nici\nun interes... Cu ce nerozii iţi răspund? Buna mea, draga mea Emilia, iartă-l pe\nGeorge\n- O ducea rău, săracu, pentru că n-avea nici slujbă. Îmi spunea - că faţă de noi n-\navea secrete - cum era amînat mereu la gazete... de azi pe mîine. (Ce lipsă de experienţă,\nce naivitate, gîndesc eu, sa-i iei confidentă a necazurilor materiale o femeie ca Emilia.\nNu era un mijloc mai sigur să piardă totul decît solicitînd compătimirea ei. În afară de\ncazuri rare, e tristă imprudenţă să inspiri - chiar şi fără sa vrei femeii pe care o iubeşti.\nCum a putut fi atît de puţin înarmat pentru asemenea luptă, un om atît de inteligent ? E\ndrept că şi credea prea mult în ele.)\nPrin februarie găsise de făcut nişte traduceri, la o librărie. Traducea un roman cu\ntrei lei pagina... Uneori făcea pînă la patruzeci de pagm pe zi, dar mă rugase să nu afle\nnimeni. De Paşte s-a terminat insa şi cu romanul. Era foarte trist şi-i plăcea să stea de\nvorbă cu noi, sa-şi spuie necazurile. Nouă ne părea rău.\nCred asta, căci răutatea Emiliei nu e agresivă, ci, probabil, crîncen defensivă. Dacă\nnu-i sunt interesele în joc, e desigur miloasa.\nEmy dragă,\nN-am putut ieşi din casă azi... Sunt răcit şi ploaia asta rece care nu mai sfîrşeşte mă\ndescompune... Scara casei e udă şi murdara... trotuarele sunt sparte... unde lipsesc lespezile sunt\nochiuri de apă... unde e puţin ioc, trebuie să fie răsturnată o roabă de lemne, butoaie goale sau\ncărămizi... E cu neputinţă să mergi pe jos în voia ta... lăsîndu-le gîndurilor... Ghetele îţi devin\nde două ori mai grele... Dezgustător început de primăvara... Cît îţi sunt de recunoscător, Emy,\ncă dai un rost vieţii mele, deşi eu o merit atît de puţin... Cînd capitala asta a tuturor vînzărilor, a\ntuturor compromisurilor, a tuturor tranzacţiilor oferă atîta femeilor frumoase, tu renunţi la tot,\nca să stai să asculţi la bietele mele prostii. As vrea să fiu bogat, Emy... Mă încălzeşte ca un vin\nfierbinte gîndul că aş putea veni să te iau de la teatru, în automobil, că aş putea să te chem la\nmine într-un interior uscat, uscat, Emy, înţelegi tu, cu covoare groase pe jos, cu baie... cu baie,\nEmy, cu fotolii adîncişi lămpi regale, aşa cum văd în interioarele luminate cînd trec seara pe\nbulevard. Aş vrea să fiu bogat, Emy, azi cînd îndur mai multă mizerie ca oricînd.\n- Valeria bănuia, dar mie nu-mi venea să cred că erau zile cînd nu mînca, mai ales\nacum cînd nu mai avea slujbă la gazetă. Totdeauna oprea cîte ceva dulce la masă pentru\nel. La început nu lua, mai făcea nazuri, dar ea stăruia, cîteodată îl ameninţa si îl făcea să\nmănînce.\n... Să fiu nu chiar bogat, Emy, aş vrea numai puţinul luminos pe care l-am găsit la un confrate la\nRîmnicul-Sărat, astă-iarnă, cînd m-a invitat pentru două zile la el. O casă mică, numai cu vreo",
  "patru odăi, luminoase toate, Emy, cu duşumele uscate, cu perdele albe la ferestre, cu un dormitor\ncu sofa mare, călduros, cu o cameră de musafiri - ba nu, pe asta aş desfiinţa-o, dacă eşti tu cu\nmine nu mai vreau pe nimeni - al cărei aşternut seara era olandă şi dantelă, cu o mescioară, şi pe\nea o lampă portativă, să citeşti culcat... Biroul lui simplu de tot, dar aşa aş vrea unul pentru\ntoată viaţa: o masă mare de stejar... Rafturi negre, pînă la jumătatea peretelui alb, pentru cărţi,\nun fotoliu adînc pentru fumat ţigara. Ah, şi-o nevastă, o nevastăplinuţă, albă ca tine, cu ochii\nmari, verzi, numai viaţă, strălucitoare de curăţenie şi sănătate... ca un model de Tiţian, aşa ca\nLavinia, ca Emilia, ca să prepare ceaiul... Să ai papuci calzi... Asta...asta... visez.\nSi ştiu că e imposibil, Emy... Numai dacă nu cumva voi fi numit suplinitor într-un orăşel\nde provincie... vream să nu-ţi spun... dar gîndul mă roade... Trebuie să-l spun cu un ceas mai\ndevreme... Am vorbit cu Pillat, nepotul Brătienilor, şi mi-a promis că mă va recomanda dr.-ului\nAngelescu.\nTristul tău, George\nP.S. Si o cameră de musafiri, Emy... Acolo va sta Valeria... scumpa Valeria pe care nici nu mă\ngîndesc s-o las aci...\n- Era atît de copilăros, încît îşi închipuia că o să mă las de teatru ca să merg la...\nRîmnicul-Sărat. S-a aplecat să examineze o cicatrice ca o aripioară albă pe care o am\ndeasupra genunchiului: Cînd ai căzut cu aeroplanul?\n- Nu, automobilul; m-am răsturnat lîngă Paris.\nEmy dragă,\nE o copilărie... Iată-te acum şi geloasă... Dragă, dar n-a fost nimic, absolut nimic... în\nantract stăteam de vorbă cu autorul şi, cînd a trecut Lena Corematipe lîngă noi, el a oprit-o şi-a\nîntrebat-o ce impresie are... Pe urmă m-a prezentat... Spre marea mea mirare mi-a spus că mă cu-\nnoaşte din cetit... Si chiar mi-a spus titlul unei bucăţi a mea, apărutăacum vreo trei săptămîni...\nîţi spun drept, asta m-a impresionat foarte mult şi, om în toată firea, am început să mă bîlbîi...\nPe urmă, foarte drăguţă, ne-a invitat în lojă pentru actul următor, căci se ridicase cortina... O\ngăseam, îţi spun drept, încîntătoare dar, cum se zice, nu e genul meu... Genul meu e alcătuit\ndintr-un singur exemplar în lumea aceasta şi acela eşti tu, Emy... Dacă vrei tu, renunţ şi la\nceaiul la care ne-a invitat pe mine şi pe Horia Dumbravă.\n- Dar ce-a fost asta? Erai geloasă? (Căci numai asta nu mi-o închipuiam.)\nEmilia a ridicat din umeri ca la o glumă nesărată... A întors capul spre mine cu exces\nde mimică, pentru că fizionomia ei caligrafică nu funcţiona decît în mare, scoborînd\ngura brusc în jos, cu buzele ca un cioc de raţă, dispreţuitor şi făcea oarecum cu ochiul...\nceea ce însemna: „Crezi asta?\"\n- Făceam aşa, pe nebuna... Nu, dar mă plictisea pramatia... de caţa-oancă, că-l\ninvitase în lojă. Aşa face cu toţi. Nu aveam eu chef ca el să stea în lojă cu ea... Şi pe\nurmă, lui, eu îi spusesem mai mult în glumă, aşa, haloimăs... ca să am ce spune, dar el o\nluase în serios. Şi sfîrşind iar cu mimică, batjocoritor: Săracu... îi era frică să nu sufăr...\n- Ascultă, Emilia, tu ştiai că suferă din cauza ta?\n- Aşa sunt bărbaţii, îşi fac idei... Desigur că suferea... Dar era mîndru, nu arăta\ntotdeauna... Şi pe urmă îi plăcea să vie la noi... De multe ori cînd nu eram acasă, venea\nşi mă aştepta. Sta de vorbă cu Valeria... ceasuri întregi... discutau... făceau planuri. Era\npentru el foarte bine... Dar ce puteam face? Aveam atîtea pe cap. Uneori mă mai\nsupăram. Şi cu o mîndrie groasă: Ştii... pe mine să nu mă plictisească cineva prea mult...",
  "Acum o nouă scrisoare pe hîrtie de caiet.\n- Asta e scrisă la noi, cînd mă aştepta, e hîrtie de la rol.\nEmy,\nTe-am aşteptat pînă la 12 ½ ... Îmi tot ziceam că vii şi aşa a trecut de miezul nopţii...\nValeria spune că ai fost să repeţi la o camaradă acasă, şi bănuieşte că, întîrziind şi prinsă de\nploaie, ai rămas să dormi acolo... Am jucat amîndoi tabinet. I-am luat două partide, deşi am\nprins-o trişînd... ne-am certat... Era să ne luăm la bătaie... Pe urmă ne-am împăcat... în jurul\nunor linguriţe de şerbet şi cafele... Ce bine era să fii şi tu acasă, Emy... Serile în care te văd sunt\nsingurele în care nu mă simt un ocnaş al vieţii. Mă odihneşte un calm, o senzaţie de împăcare ca\no morfină, în interiorul acesta al tău. Privesc în dormitor. Uşa e deschisă şi lasă să treacă din\nsufragerie ofăşie lată de lumină, care cade transversal pe patul atît de alb, larg, curat, neatins; în\nfund luna bate prin fereastră, luminînd pe dinafară abajurul galben.\nPatul Emiliei într-adevăr e foarte curat, aşternutul extrem de fin şi alb, pentru că aşa cer\ninteresele ei. E poate obiectul cel mai îngrijit şi mai luxos din casă, aşa cum vînătorii\nserioşi dau cea mai mare grijă şi fac mari sacrificii pentru obiectele de vînat... Ştiu de\nasemeni că actorii, cînd vorbesc de garderoba lor, nu o consideră ca pe un lux, ci ca pe\nun utilaj profesional.\n... În oraşul acesta putred, în care totul e de vînzare... interiorul acesta e un refugiu de frumuseţe\nşi curăţenie... Mă ridic să plec, Emilia, nu fără să sărut cald mîinile Valeriei, duhul îngrijitor,\nprotector, organizator al acestui locaş de vis. Te văd în patul acesta alb ca zăpada, cu braţele\ngoale, cetind la lampă. Cu imaginea aceasta în minte, cu sufletul plutitor, cobor în strada cu\ntrotuarul spart, cu ceaţa ploioasă... ca să străbat Bucureştii în lat, cu norocul meu.\nGeorge\nP.S. Mă duc să-ţi aduc mîine biletele... cred că le-a oprit Găiceanu.\n- Nimeni nu putea să-l mai înţeleagă... Uneori se supăra din nimic, era bănuitor, îl\nvedeam nu ştiu cum, pripit, amărît, plecînd îmbufnat. Şi tocmai atunci n-avea dreptate.\nAlteori era aşa de blînd şi de cumsecade. Uite, timp de o săptămînă n-am dormit acasă,\neram cu unul... Valeriei îi era urît singură acasă, sta cu el de vorbă şi-i spunea că repet\npentru un turneu... După aceea am plecat cu tipul la Braşov, iar Valeria i-a spus că am\nplecat în turneul Teatrului Naţional...\n- N-a bănuit nimic?\n- Pe urmă, după ce m-am întors, a mirosit el ceva.\nEmy,\nÎmi e peste putinţă să pricep ceva... Cum poţi să faci asemenea copilării?... Eram ieri seară\nla „Giordache\", într-o cameră separată de sus, cînd, ieşind pe culoar, la plecare, spre miezul\nnopţii, te-am văzut prin uşa deschisă de chelner, pe tine într-un grup de cheflii... Am crezut că-\nmi vine rău... Credeam că sunt beat, era să viu înăuntru... Am stat multă vreme în loc,\nascultînd... vorbeai, închinai, făceai propuneri, ce enormităţi n-ai spus. Erai desigur beată... N-\nam stat pînă la ziuă la uşă, de ruşine, dar eram în stare să te aştept în stradă... Emy, tu eşti un\ncopil, nu-ţi dai seama ce groaznic lucru e să primeşti o invitaţie într-o cameră separată cu diva-\nnuri murdare şi oglinzi zgîriate cu pornografii... Dacă se află ceva, eşti compromisă pentru",
  "totdeauna... Dragă, nu te lua după colegele tale... pentru că ele sunt nişte dezmăţate... Dar tu,\nEmy, gîndeşte-te la Valeria, gîndeşte-te la toţi cei care văd în tine o artistă mare... Sunt sigur că\nn-ai ştiut despre ce e vorba... Mi-e gura coclită... Mă simt bolnav, Emy.\nG.\nAm rămas cu hîrtia înţepenită în mînă... Ea se sprijinise cu umărul de mine şi sînul ei\nse instalase ca într-un culcuş, în îndoitura braţului meu, îl simţeam cu coastele. Întorc\napoi capul într-o lungă mirare.\n- La „Giordache\"?\n- Ah! ce a mai fost şi atunci... Ce motiv de ceartă, două săptămîni. De obicei n-\naveam nici o grijă seara cînd mergeam în vreun local, că eram aproape sigură că nu-l\nîntîlnesc... Totdeauna el mînca în birturi şi prin bodegi. în seara aceea se înfiinţa un\nclub, nu ştiu ce spunea el, al scriitorilor. Şi aveau o masă a lor într-un salon. Noi eram\nun grup de şase-şapte inşi, mi se pare că era şi Gina, Lenta şi pe urmă şeful de cabinet\ncu doi prieteni ai lui... Parcă trebuia să vii şi tu în seara asta? Da, da... Parcă aşa spunea\nMărginoiu? Noi, fetele, ne cam trecusem şi spuneam tot felul de prostii... Ne stropeam\ncu sifon, ne păcăleam unii pe alţii. Şi el era la uşă, dragă... închipuie-ţi!...\nÎn chipul acesta am înţeles oarecum cauza tragediei lui Ladima... Din pricina sărăciei nu\nputea să meargă în aceeaşi lume cu femeia pe care (oribil cuvînt) o iubea, şi atunci era\ncu neputinţă să exercite vreun control... Toate datele îi scăpau... Ea, care era totul pentru\nel, pleca gătită şi venea din oraş, cum ar fi mers într-o cetate nepermisă lui, de unde s-ar\nfi întors spunînd ce vrea şi cît vrea să spuie... El era nevoit să creadă şi imaginaţia lui,\nnecontrazisă de nici un incident al realităţii, putea să vadă o Emilie ideală, bună, suavă.\nŞi mai ales o Emilie plină de mister. Dacă nu vezi cotidianul unui om, ci numai aşa cum\napare pe catedră, nu poţi niciodată să-l cunoşti. Construieşti numai o figură de\nprofesor... Cotidianul Emiliei nu era, cum s-ar părea, sufrageria cu Valeria, unde ea\ncobora oarecum ca o prinţesă, ci patul ei plin de atîtea mistere, după-amiezele şi serile\ncu supeuri, o lume cu care el nu avea mai mult contact decît are călătorul de pe scara\nvagonului de clasa treia cu vagonul restaurant, sclipitor de lumină şi tacîmuri, în\ncuprinsul de lemn lăcuit al căruia evoluează (deşi doar la al şaptelea vagon) o lume\nabsolut inaccesibilă, mai distanţată decît toate distanţele de parcurs în clasa treia, în\ncuprinsul întregii ţări.\n- A venit să se plîngă Valeriei... I-a bătut şi ei capul ca să-i explice ce „imprudenţă\"\nam făcut: „Dacă e posibil copilăria asta, Valeria?... în cameră separată la\n«Giordache»?...\"\nI-am spus cu jurăminte, bineînţeles, că n-am ştiut de ce e vorba... că am crezut că\nmergem în restaurant... că era ziua de naştere a Ginei... mai ştiu eu ce?... Două\nsăptămîni a suferit îngrozitor... Nu mă mai săruta... ca să mă pedepsească, „să mă facă\nsă sufăr\"... era mereu gînditor, devenise mai bănuitor ca oricînd. Mă plictisea, nu-i\nvorbă, puţin, căci fireşte ştia tot teatrul că e amorezat de mine, dar nimeni nu credea că\ntrăiesc cu el, căci toţi ştiau că sunt cu Traian...\n- Care Traian?... E vreun actor?...\n- Eşti nebun?... Şi a făcut o strîmbătură de silă, dar la ea nu cred că era o silă fizică,\nci una morală, însă mimica ei era nediferenţiată. Nu m-am culcat niciodată cu vreunul\ndin teatru... E o prostie... întîi că se află şi pe urmă încep invidiile, de nu te mai descurci:\n„Aşa?... te-ai culcat cu ăla şi cu mine nu?...\" Sunt foarte drăguţă cu ei şi atîta tot... Ce rost\nar avea să mă culc cu Bălţăţeanu, să zic aşa?... Colegi...\n- Dar Traian cine era?",
  "- Un inginer de la Căile Ferate... Venea cu maşina să mă ia... Tot teatrul ştia că\nsuntem împreună...\n- Şi Ladima n-a ştiut nimic?\n- La început n-a ştiut... pe urmă a aflat ceva... Dar am tăgăduit... spunînd că aşa\nvorbeşte lumea... că Traian nu vine pentru mine... ci pentru Giha... A mers cam greu,\ndar pînă la urmă tot a crezut. Stai că-ţi arăt acum, că sunt cîteva scrisori din vremea\naia...\nIntervin grăbit, speriat:\n- Lasă-le la rînd... şi surîd... Dar văd că ţii minte? Bună, indulgentă:\n- Cum o să uit cîte încurcături îmi făcea?\nMă uit la ea şi mă întreb însă dacă nu le-or mai fi citit şi alţii, aşa cum am făcut eu\nacum... dacă nu cumva ea le-a făcut accesorii ale patului ei profesional.\n- Ce te uiţi aşa la mine? mă întreabă senin, surprinsă. O scrisoare pe toate feţele, cu\nlitere mai lungi parcă...\nScumpă Emy,\nTrebuie să-(i scriu, căci am impresia că e singurul mijloc în care mai pot comunica, de o\nsăptămînă încoace, cu tine. Nu mai pricep nimic. M-am întîlnit ieri prin faţa teatrului cu Gina\nşi n-a fost chip să scot o vorbă de la ea... Ce sunt ascunzişurile astea?... Pînă şi Valeria a început\nsă aibă, de cîte ori o văd, un aer încurcat... Repetiţii şi iar repetiţii, deşi am impresia că totuşi nu\njoci decît prea rar pentru atîtea repetiţii. Emilia, mai fii puţin şi a mea... E aşa de puţin ce-ţi cer.\nImaginea ta n-o mai pot dezlipi de viitorul meu... De altfel, eposibil să intervie o mare schimbare\nîn viaţa noastră. Sunt în preajma unui mare eveniment... S-ar putea, Emy, ca în scurtă vreme să\navem bani... bani... să ai ce-ţi trebuie, oferit de mine... Asta ar fi cea mai mare bucurie a mea,\nazi... Nu pot spune pentru moment... Ai să vezi... Ba da... trebuie să-ţi spun... îţi reproşez că tu\nîmi ascunzi lucruri, şi chiar în aceeaşi scrisoare, eu însumi mă fac vinovat de asta... Emy, un\nprieten mai tînăr, foarte, foarte bogat, mi-a telefonat acum două seri la gazetă, căci se vede că nu\nştia că am demisionat... Noroc că Negrea, secretarul, îmi ştia adresa şi mi-a trimis vorbă... A\ndoua zi de dimineaţă m-am întîlnit cu el... în biroul lui am stat de vorbă un ceas întreg. Nu stă\nacasă, are locuinţă în oraş, pe Cometa. Foarte frumoasă, cu mobilă modernistă, care mi-a plăcut\nfoarte mult. Uite despre ce e vorba... Un frate mai mic al lor a murit... şi vor să facă o fundaţie\nculturală... Bătrînul vrea să dea toată partea eventuală de moştenire a celui mort -sau o bună\nparte, pentru această fiindaţie... E vorba de vreo 7- 8 milioane. N-au vorbit pînă acum cu nimeni\nşi prietenul meu a ţinut să mă consulte întîi pe mine. Din venitul cam de un milion pe an se vor\nface 100 de burse pentru şcoalele primare, căci bătrînul n-ar vrea să mai rămînă nici un\nneştiutor de carte, 10 burse pentru şcoalele secundare, 4 burse pentru Universitate... Din restul\nvenitului, cam 5 - 6000 de lei se vor da anual premii pentru literatură, muzică, pictură şi teatru.\nAstea le-am fixat eu... A vorbit şi cu bătrînul şi cred că au căzut de acord cu mine. Va fi şi un\nfond de ajutorare... Faptul că mi s-au adresat mie mi-a făcut o nesfîrşită bucurie... E posibil să fiu\nnumit secretarul acestei fundaţii. Ar părea lumea altfel construită, Emy.\nCa să discutăm mai mult, am luat ieri masa cu prietenul meu la „Modern\"... a plătit el.\nMîine ne întîlnim de-a dreptul la masă, ca să continuăm. M-a invitat tot el, dar acum trebuie să\ngăsesc parale undeva, că n-are nici un Dumnezeu să-l las tot pe el să plătească.\nG.D.L.",
  "Emilia vede că nu mai dau nici un semn de viaţă, ca un bolnav în criză.\n- Ce ai rămas aşa?... Ia uite cum a rămas!... îşi încruntă puţin privirea, ca să\nînţeleagă mai bine, cu ochii aceia mari, care nu văd decît simplu... łi s-au umezit ochii?\nCe e? Noroc că pot minţi aşa, reflex aproape.\n- Mi-am adus aminte de fratele meu care a murit şi el.\nDin cauza fratelui mi s-au umezit ochii, dar trebuie să mărturisesc, oricît ar fi de\nmonstruos, că nu din cauza lui Sorin, ci din pricina acestui biet frate, frate adevărat, din\nacelaşi altoi de suferinţă, care era grav ca un profesor universitar, de o politeţă de\nambasador pensionar, surîzînd puţin îndepărtat, cu ochii calzi în orbitele prea mari... al\ncărui destin eu aş fi putut să-1 schimb în această lună aprilie, cînd i-am vorbit despre\naceastă „fundaţie\" şi n-am ştiut.\n- Ai avut un frate mai mic?\n-Da...\nE înduioşată...\nAproape că a turtit cutia cu strisori, trebuie să se ridice în cot, ca să luăm alta.\nEmy,\nCe-a mai fost ieri? Ştiam că nu ai decît în actul trei şi am venit să te iau... M-am jenat să\nintru în cabina voastră... îmi închipuiam că se îmbracă fetele şi ţi-am trimis vorbă... Mi-ai spus\nsă te aştept şi pe urmă n-ai venit... Fetele mi-au spus că te-a chemat directorul... M-am interesat\nînsă şi am aflat că nici n-afost directorul în seara aceea la teatru şi nici nu vine de obicei la\nspectacol. Te-am căutat apoi pretutindeni... Nimeni nu mi-a spus... Nu te văd aproape două\nsăptămîni şi atunci ne pierdem unul de altul?... M-am întîlnit cu Gina, care vrea să-ţi\nvorbească... Spune că nici ea nu te vede...\nÎntoarce spre mine capul rotund de pisică de lemn, cu orbitele geometrice.\n- Ce-a fost şi atunci... Traian mă aştepta la „Elysee\" şi nici prin cap nu-mi trecea că\nLadima vine să mă ia... A trebuit să rog fetele să-1 ţie de vorbă pînă plec, căci dacă s-ar\nfi luat după mine, îl ştiam, nu mai scăpăm de el. Pe ele le amuza foarte mult aşa... Vivi\nl-a luat în cabina cealaltă, şi el a marşat... Ele rîdeau să se prăpădească... Nu pricepea\nnimic şi era mirat de atîta prietenie şi dragoste din partea lor.\nAcum ţine ea, în mîna grăsuţă, scrisorile, şi eu citesc peste umărul ei rotund. Am\nfăcut-o înadins pentru ca să mi le comenteze, fără să-i cer anume asta, căci, desigur că,\nnumai aşa din reacţiune animală, ar refuza... Sub pretext că stau mai bine, m-am\nrezemat de ea cu un soi de familiaritate complice şi tandră... Creşte în mine o durere\nmărăcinoasă şi sunt actor într-un teatru care, ca teatrul în teatru din Hamlet, corespunde\nunei drame adevărate.\nScumpa mea,\nMîine vreau să te văd neapărat, Emy, am veşti bune de tot... Nici nu ştii ce înfrigurat\nsunt... Ieri am luat din nou masa cu prietenul meu, afară din oraş... Nici nu mi-am închipuit că\ns-au deschis grădinile şi mai ales că se poate mînca şi ziua acolo... La „Flora\", la prînz, parcă eşti\nîntr-o staţie climaterică în străinătate... Grădină mare cît un parc cu parmalîc verde, cu mese\nafară, aşa în plin soare... Galantarul bogat cu mîncăruri, chelnerii îngrijiţi îţi dau impresia de\nodihnă, de curat, ca de sanatoriu. M-am simţit aşa de bine... Pe urmă, după ce am luat cafele şi\nconiac, un coniac tare şi uşor ca o flacără galbenă, am făcut un tur cu maşina pînă la Otopeni...\nCu toate că şoseaua era stricată, mi se părea că nici în leagăn, cînd eram mic, nu m-am simţit aşa",
  "de bine, la ora 2, după o masă bună, ca în fotoliul adînc şi elastic al maşinii (puţin ameţit de vin,\ne drept). Ei bine, Emy, fundaţia e pe cale să se realizeze... S-ar putea să mergem încă din vara\naceasta la Rîmnicul-Sărat... Căci acolo vreau să mergem, Emy. Obligaţiile mele de secretar nu\nmi-ar impune să stau în Bucureşti... Aşa încît în loc să trăim prost aci, am putea trăi curat şi\nfrumos acolo.\nCînd îţi spuneam: „Emilia, dă-mi un an de aşteptare şi încredere, şi totul se va schimba...\"\nFii mîine acasă... Trebuie să stăm de vorbă.\nG.D.L.\n- Mi-era imposibil... Traian nu mă lăsa nici un minut liberă... Dormeam şi mîneam\nla el, dar Valeria nu-i spunea lui Ladima... Veneam numai să mă schimb acasă... El\nvenea însă în fiecare seară şi juca tabinet, aşteptîndu-mă, cu Valeria.\n- Şi cum s-a terminat cu Traian?\nTrăsăturile caligrafice, adică fruntea senină cilindrică, sprîncenele aduse din condei,\nochii mari neadînciţi în pleoapele grăsuţe, catifelate, se strîmbă într-o denunţare:\n- Intrigile, dragă... Că în teatru e ca un viespar... I-au scris scrisori... Aş vrea s-o mai\nîntreb, dar e în mine o drojdie de oboseală şi nemulţumire, cînd îmi amintesc de...\nFundaţia s-a făcut. Nu are venituri de un milion, dar are, e adevărat, un secretar. Nici o\nclipă, nici ca o bănuială măcar, nu mi-ar fi trecut prin cap că am putea oferi unui domn\natît de bine postul acesta... In îmbrăcămintea lui serioasă, de profesor, în tonul\nacademic, cum să-ţi spun? cu care vorbea, superioritatea intelectuală şi de om de lume\npe care o manifesta nu ţi-ar fi permis nici o clipă să crezi că unui asemenea om îi poţi\nface ofensa să-i oferi un post de secretar al unei fundaţii particulare pe care noi l-am\nîncredinţat unui tînăr student recomandat de un profesor. S-au dat premii, e drept, între\naltele şi unul de poezie. Tata a cerut Academiei şi unor scriitori cunoscuţi să decearnă\n„Premiul Sorin Vasilescu\" de 30 000 de lei. Trebuie să spun cu sinceritate că auzisem că\ne un excelent gazetar, dar n-am ştiut, pînă la sinuciderea lui, că Ladima e şi poet, şi mai\npuţin, cum au scris unii atunci, că e un foarte mare poet. Premiul a fost dat deci\naltcuiva.\n- Vrei să trimit să mai aducă ţigări? La ce te gîndeşti?\n- Da... mai pe urmă...\n- Chestia cu ce credea el nu s-a făcut, dar pe urmă a găsit ceva la o revistă, nu ştiu\nunde... Lucra... era aşa... secretar... dar nu cîştiga mai nimic.\nEmy scumpă,\nłin foarte mult să te rog un lucru... Am invitat la masă... mergem într-un loc unde se\nmănîncă admirabil, e o cîrciumă pe Buzeşti, „La Nepotu \" - trei buni prieteni ai mei... Le-am\nspus - numai lor, Emy –pentru că suntem foarte buni prieteni, căci ne vedem în fiecare zi la\ncafenea, că va veni şi logodnica mea... Emy, nu-ti închipui ce cald mi separe cuvîntul\nacesta şi înflorit, numai cînd îl pronunţ: logodnica mea... Aş fi fericit să fiu într-o seară în\nmijlocul prietenilor mei buni, cu logodnica mea... (N-am mai spus la altcineva la nimeni că\nsuntem logodiţi, nu te supăra...) Dar cuviinţa cere să ţi-i prezint dinainte.\n... Iată-i de pe acum, în scris. Unul, Bulgăran, este un mare savant, Emilia... Fireşte, nu e\nprofesor universitar... pentru că numai diplomele contează în ţara asta... Are o teorie\nextraordinară asupra atomilor... pe care o va scrie şi o va traduce în franţuzeşte. A făcut\ndescoperiri literare care au revoluţionat istoria literaturii noastre... Cibînoiu a fost cancelar la\nExterne... n-a înaintat pentru că ştii ce înseamnă să înaintezi la Externe; să fii din lumea lor şi",
  "să perii toată viaţa... Acum vreo cincisprezece ani, Cibănoiu a pus semnul mirării într-un ordin\nal secretarului general, care credea că St.-Louis e un oraş din Franţa şi numise un consul acolo...\nE un mare teozof Emy, ai să-l cunoşti... Colaborează la o mulţime de reviste teozofice franceze şi\ngermane... Are o bibliotecă imensă... Penciulescu, cel care întregeşte trinitatea, e, fără îndoială,\ncel mai deştept om din ţara romînească... Ripostele lui sunt celebre... Ras, negricios, cu o faţă de\nconsul roman blazat, e de o cultură care sperie şi pe profesorii universitari. N-a primit niciodată\no catedră, a socotit nedemn de el asta... A preferat să fie suplinitor la un liceu particular, decît să\nse preteze la compromisuri.\nUn profesor universitar care îşi pusese ochii pe el, de cînd era student, şi-a dat catedra şi\nfata după altul, cînd a văzut că Penciulescu face... mofturi. Ai să-i cunoşti, Emy, şi ai să vezi ce\nţipi interesanţi sunt. Prin urmare, dragă, trec mîine să te iau pe la 81I% nu?\nG.D.L.\nSe întoarce, şi acum încă deziluzionată, schimbă picioarele... se întinde, voinică, a\nplictiseală.\n- Am fost... Vai ce seară... Erau nişte rable, de parcă eram în spital... Unu n-avea\ndinţi şi făcea spirite... altul făcea pe curtezanu. Ce prieteni şi-a găsit el!... Am stat numai\npînă la 11, că mi s-a părut o prostie să pierd noaptea cu o adunătură ca asta.\nBiletul ăsta (de la mine din mînă) l-am găsit de dimineaţa, vîrît pe sub uşă, e iscălit de ei\ntrei.\nPăcat, Emy, că n-ai stat... Prietenii mei te găsesc foarte bine... Le-ai plăcut enorm... Noi acum am\nîncheiat... dimineaţa... Ei mi-au spus să trec să-ţi las pe sub uşă biletul acesta pe care iscălesc cu\ntoţii. Cu cele mai dulci sărutări de mîini, G.\nGedem nu ştie ce comoară are. Bulgăran... Nici ducele de Sagan n-a prezentat o aşa\nfrumuseţe la un supeu prietenilor lui... Cibănoiu.\nDacă aveai de gînd să pleci aşa de repede, de ce ai mai venit? Penciulescu.\nCam în vremea asta, plecam pe cîte două-trei zile din Bucureşti cu Traian... că încă\nnu rupsesem cu el. Avea inspecţii şi mergeam şi eu... Stăteam la hotel, pînă venea el, pe\nurmă ieşeam împreună la masă la restaurant. La Giurgiu... La Buzău... O dată am fost şi\nla Roman... Ladima era foarte enervat şi devenise bănuitor.¹ Caută ţigări pe noptieră şi\nnu găseşte.\n¹ Cam în vremea aceasta Ladima m-a rugat să-l aştept la plecarea de la o şedinţă a comitetului S.S.R., ca\nsă mergem împreună. Abia după ce ne-am despărţit de Perpessicius, cu care plecam de obicei, în dreptul\nhotelului „Athenee Palace\" - era fn anul cînd se adăogau trei etaje hotelului.„Splendid\" şi circulam numai\npe partea cealaltă - Ladima, care mă conducea pe nesimţite spre oraş, m-a întrebat, întîi cu un aer\nindiferent, detaşat, cum am petrecut la un „ceai\" dat de una dintre tinerele angajate ale Teatrului\nNaţional, dacă m-am amuzat bine, ce lume a mai fost şi, tîrziu apoi şi cu ocoluri, dacă s-a flirtat, cum\nmergeau simpatiile, pînă la ce oră din noapte am stat (căci am înţeles că, după cîte ştie el, s-a stat pînă la 9\nseara). Bănuiam unde vrea să ajungă, şi-a ajuns foarte tîrziu, cu un surîs galben şi exagerat de vioi.\n- E adevărat că a fost acolo şi un tînăr inginer... Traian Justiniu? Un bun prieten al meu...\nÎmi dădeam seama cît de mult ţine să afle, şi fnţelegeam, fn aceeaşi clipă, că nu pot să nu fac parte\ndin acea cumplită coaliţie care se formează de la sine fmpotriva unui bărbat fnşelat... Laşitate, simplă\ndorinţă de a-ţi simplifica existenta, teama să nu pari poltron, un sentiment de vulgar orgoliu că eşti în\nclipa aceea deasupra, nu ştiu ce, m-a fmpiedicat să-i spun ceea ce ştiam, lui Ladima. Poate şi gîndul că l-",
  "aş face să sufere - şi toţi dispreţuim la alţii suferinţa din dragoste, o credem neserioasă şi găsim că ni se\ncere prea mult ca să ne „amestecăm fn asta\" - m-a făcut, cred, să nu-i spun că Justiniu a stat tot timpul cu\nEmilia, care i-a făcut şi scene de gelozie, că toată lumea fi consideră fmpreună, că acest ceai s-a sfîrşit la\nnouă, dar a continuat cu o masă la „Roata lumii\", prelungită şi ea, că fn zorii zilei Justiniu ne-a condus pe\ntoţi acasă cu maşina, rămînînd cu Emilia, care probabil a dormit la el.\n- Nu mai sunt ţigări?\nAcum o scrisoare fără titlu, dezordonată, fără scrisul acela culcat şi mare, ci aproape\ndrept şi mai mic.\nAseară treceam, pe lîngă un grup, în faţa teatrului. Unul dintre actorii tineri povestea ceva\nşi toţi rîdeau... Cînd m-am apropiat, toţi au tăcut şi păreau jenaţi... L-am luat pe Ion Sîrbul\ndeoparte şi, după cîtva timp, necăjit, enervat, sîcîit, mi-a spus, îndurerat: „G'edem, eşti un\ndobitoc fără pereche... Niţescu povestea ce i-a făcut Traian Emiliei, pentru că a prins-o în cabină\nla un teatru particular cu un coasociat director... A văzut-o mergînd cu el la teatru, la o oră cînd\nnu puteau fi nici măcar repetiţii... A urmărit-o, a intrat în teatru şi de la uşa cabinei a ascultat şi\na înţeles totul. Pe urmă?... Gedem, eşti un dobitoc fără pereche... cu tot geniul tău... La\nrevedere... Nu te mai apropia de grupurile care rîd cu hohote... Nu uita să depui cărţi de vizită la\nAnul nou şi la ziua onomastică lui Traian Justiniu. La revedere...\" şi aplecat bătînd mătănii.\nNu sunt, Emy, nici fiirios, nici nu sufăr. Mi-e numai o imensă, o nesfîrşită milă de mine...\nFiecare suntem ursiţi de la facerea lumii să fim aşa cum suntem, aşa cum e ursit sîmburele să dea\nbostan, şi bobul de grîu spic... S-a făcut în mine ca o lumină de moarte şi înţeleg acum,\nneaşteptat, toate întîmplările şi toate faptele omeneşti ale acestui an de delir, de cînd te cunosc...\nCu bine, Emy, fii fericită, căci există soiuri de fericire pe lumea asta pentru tot ce a creat\nDumnezeu.\nG.D.Ladima\n- Am crezut că acum s-a sfîrşit... A fost în mai asta, într-o ghină mizerabilă... Ştiam\ncă pe întîi iunie sunt concediată de la Naţional. Speram să intru la alt teatru, particular...\nL-am pierdut şi pe Traian... Şi acum se mai supăra şi Ladima. O lună n-am mai ştiut de\nel nimic... Pe urmă am aflat că e bolnav.\nÎn anul acela, în iunie, am avut şi eu un conflict cu el... Era în comitetul unei\nexpoziţii de cîini... Pentru că se ştia că e unul dintre cei mai buni cunoscători ai raselor\nde cîini din ţara noastră. Pe maidanul fostei primării se făcuse o curticică prăfuroasă,\nmărginită de cuşti şi coteţe, cu tot soiul de cîini şi căţei. L-am rugat să dea, în loc de\npremiul doi, premiul întîi pentru un pekinois mătăsos al unei prietene care nu-mi mai\nda pace.\n- Nu te supăra, domnule Vasilescu, dar premiul întîi a fost dat de vreo zece ori\npînă acum. Asta mă plictiseşte... Scuză-mă. Plec acasă. M-am săturat.\nEmilia a luat un bilet, care, de altfel, venea la rînd.\n- Ce bilet este ăsta? şi îl cercetez mirat.\n- De la un prieten al lui... de la Cibănoiu.",
  "Domnişoară,\nIertaţi-mă dacă intervenţia mea este inoportună şi deplasată. Dar ştiu ce inimă bună aveţi\nşi sunt sigur că dacă sunteţi cauza unei atît de mari suferinţe, e că nici nu bănuiţi răul pe care-l\nfaceţi... De vreo săptămînă, domnişoară, prietenul nostru merge spre moarte... Pe căldurile\nacestea grozave, e singur, fără nimeni lîngă el, şi sunt sigur că prezenţa d-voastră cîteva minute\nlîngă patul lui... ar fi ca un balsam... Doctorul i-a interzis să coboare şi noi facem, cu rîndul, pe\npaznicii lui, dar avem foarte puţin timp liber.\nCibănoiu\n- Eu tocmai plecam într-o excursie cu automobilul prin Ardeal... Dar s-a dus\nValeria numaidecît... Ce-a găsit acolo zice că nu poate spune. El sta tocmai sus, la al\ntreilea, pe Rahovei... Nu era măturat de zile întregi, o gîndăcime să te sperii, haine şi\nghete murdare, resturi de mîncare. Pe cărţi sta praful de un deget. El avea nevoie de\npungi cu gheaţă pe frunte şi seara comprese calde la ficat... Era slăbit, neras, rufăria\npatului murdară, căci era o singură servitoare la toate trei etajele. Venea numai să\nmăture şi să aducă apă dimineaţa. Valeria a venit înapoi acasă... A luat un ciocan, cuie,\ncearşafuri de pat şi o pernă cu feţele ei, a luat un reşo, că eu am vreo două-trei, că mereu\nse strică şi nu vreau să rămîn fără nici unul.\nCasa lui era veche, ca o cazarmă, dar avea electricitate şi priză pentru reşo, aşa că\ntocmai bine putea să încălzească apa.\nÎmpreună cu Cibănoiu l-au coborît jos din pat... L-au aşezat pe saltele în fundul\nculoarului. A deschis ferestrele, a curăţat puţin de păianjeni, a măturat bine, a pus praf\npentru ploşniţe şi pîine muiată în acid boric pentru gîndaci. A dres ea singură patul, că\nCibănoiu nu se pricepea la nimic... A potrivit rafturile de cărţi. Pe urmă a primenit\naşternutul, a spălat vasele şi paharele... Cibănoiu se minuna, nici nu mai recunoştea\nodaia... In fiecare zi, că eu eram plecată, se ducea la el; de cîteva ori, cînd avea dureri, a\nstat şi noaptea lîngă patul lui. Că era bolnav de ficat, nu ştiu ce avea, că nu avea voie să\nbea decît lapte. Spune Valeria că avea nişte dureri îngrozitoare, uneori îşi muşca mîinile\nca să nu strige... Cînd îi treceau crizele stăteau de vorbă... Şi ei şi lui le plăcea să stea la\ndiscuţie... Spunea Valeria că despre mine n-a spus o vorbă tot timpul... Ea adusese un\nborcan de dulceaţă de acasă şi pregătea la reşo cafele, de trata prietenii cînd veneau...\nSeara se adunau toate rablele acolo şi zice Valeria că petreceau foarte bine.\nDe văzut nu ne-am văzut toată vara... Eu fusesem la Bîrlad tot timpul... El mi se\npare că a fost la un cămin de scriitori prin Transilvania... S-a angajat pe urmă la o gazetă\nde la Chişinău, dar nu ştiu de ce n-a stat decît două luni. Pe la sfîrşitul verii mi-a venit\nun angajament de la Teatrul Naţional de acolo. Am bănuit eu că trebuie să fie ceva cu el\nacolo... Dar n-am primit... Trebuia să transportăm casa şi ne era greu.\nValeria dragă,\nNu înţeleg de ce te-aigrăbit atît să-mi trimiţi cărţile împrumutate... îmi făcea plăcere să le\nştiu la d-ta... Dacă vrei altele, oricînd, toată mica mea bibliotecă îţi stă la dispoziţie... Ştiu că\nniciodată cărţile pe care le iubesc atît nu vor fi în mîini mai bune, mai îngrijitoare si atît de\niubitoare ca ale d-tale. Mereu îndatoratul,\nGeorge Demetru Ladima",
  "- În septembrie, cînd ne-am întors, Valeria, care împrumutase nişte cărţi de la el -\nnu le-a citit, că nu i-a plăcut nici una - i le-a trimis înapoi... Despre mine nu spunea nici\nun rînd, nici n-o întreba niciodată... Aflase şi el, poate, că în toamnă era să mă mărit cu\nArghiropol. Eram ca şi logodită...\n- Arghiropol era un societar al teatrului? Nu l-au scos la pensie? Aşa auzisem\nparcă...\n- Da, şi a stat la noi în casă vreo două săptămîni... Decît să fiu metresă pe degeaba a\nunui tenor, mai bine nevasta unui societar, că amanţi găsesc eu cîţi vreau... (Ea nu\nspune limpede că vrea un bărbat „complezent\".) Arghiropol a şi stat aci, vreo trei\nsăptămîni... Ladima ştia... cînd ne întîlneam pe stradă, mă saluta foarte rece şi aşa...\nfoarte demn... Că nu mai venea nici la noi... Ii spusese Valeria că m-am logodit şi că de\nSfîntul Dumitru ne mutăm într-o altă casă, mai mare... La National, însă, tot n-am mai\nputut să intru... Nici Nae Gheorghidiu nu putea face nimic, că acum fusese scos de la\nminister şi îl atacau mai toate gazetele.\nDomnişoară,\nAm publicat astă-vară în cea mai de seamă revistă literară, Cugetul, în care public de\nobicei versurile mele, trei articole despre decadenţa teatrului romînesc, care au avut oarecare\nrăsunet, îndeosebi în generaţia tînără, dornică de o spiritualitate nouă. S-a hotărît să facem o\ngrupare pentru teatru, i-am spus: Proscenium. Un tînăr regizor, Doriadi, care a studiat la Berlin\ncu Karl Heintz Martin, va pune în scenă. înainte de spectacol vom ţine conferinţe arătînd ce\nvrem. Sunt nădejdi mari că vom revoluţiona în întregime teatrul romînesc învechit, rămas la\nformule vulgare, bulevardiere. Cea dintîi piesă pe care o vom juca va fi învierea lui Tolstoi, într-\nun singur decor, cu proiectoare şi recuzită modernistă... Te-am propus pe d-ta pentru rolul\nMaslovei şi, după oarecare discuţii, deoarece se pare că Doriadi vrea pe altcineva, s-a căzut de\nacord. Pe bărbat îl va juca un tînăr absolvent al Conservatorului, Priboescu, pe care probabil îl\ncunoşti, pentru că se spun despre el lucruri extraordinare. V. I. Stefanovici, unul dintre cei mai\nreputaţi esteţi de la noi, va vorbi despre Tolstoi şi regia lui Gordon Craig. Spectacolele vor avea\nloc la Teatrul Popular. Sala va fi decorată în perdele cenuşii, iar scena transformată.\nG. D. Ladima\n- Deşi nu plăteau nimic şi ştiam eu cît timp se pierde cu repetiţiile, am primit...\nVenea şi el, în fiecare zi, la repetiţii, sta într-un stal în întunericul sălii, şi-mi vorbea\nfoarte politicos. îmi plăcea mult mai mult aşa cum se întorseseră lucrurile. Miroseam eu\ncîteodată că trece anume pentru mine pe la uşa regizorului.\n- Şi s-a jucat spectacolul?\n- De vreo trei ori... Am aci şi critica...\nA coborît si a scotocit într-altă cutie, unde erau tăieturi din diverse ziare... Afară de\nUniversul, care nu găsea satisfăcătoare asemenea încercări si spunea că singura care a\nînţeles rolul a fost domnişoara Răchitaru, şi de Dimineaţa, care lăuda mult pe Doriadi,\npe Priboescu şi remarca în treacăt pe domnişoara Răchitaru, „care a fost în rol\", toate\ncelelalte critici mai mărunte vorbeau, aşa, călduros despre spectacol şi rînd pe rînd\narătau că mai ales în scenele de beţie, Maslova a domnişoarei Răchitaru a cutremurat\nsala... „Are un temperament copleşitor, scria unul dintre critici, şi Teatrul National a\nfăcut o greşeală de neiertat concediind-o.\" Mai erau cîteva reviste, mici probabil, pe\nhîrtie velină, care cereau ca neapărat să se încredinţeze un teatru permanent lui Doriadi.\n- Eu eram bucuroasă că asta îmi slujea ca să cer să fiu reangajată la Naţional, mai\nales că nu mai puteam conta pe Arghiropol... care, după ce stătuse trei săptămîni în casă",
  "la noi, rupsese logodna... Şi încruntînd, prea puţin, centrul de întîlnire deasupra\nnasului, a atîtor linii caligrafice: Iar intrigi şi anonime... că ştii cum e acolo!... A aflat şi\nde falimentul băncii...\n- Ce faliment? întreb uimit. Emilia se învineţeşte, se agită toată.\n- Să nu mai vorbim. Pungaşii de la „Banca Gompos\"... Mi-au mîncat un milion... Că\ntocmai vream să iau o casă în parcul Principesa Măria... Că mereu ziceam să ne\nmutăm... Acum!... şi îşi freacă vertical palmele desfăcute, cum ar toca banii cu două\ntalgere de fanfară, în semn de „adio\".\nAltă scrisoare, acum cu un scris mai nervos, mai grăbit şi mult mai oblic, fără titlu.\nE peste puterile mele... Trebuie să-ţi scriu... Trebuie să-ţi vorbesc... Pînă mîine seară\ntrebuie să se întîmple ceva, pentru că mi se rup zăvoarele minţii... De trei luni îndur o suferinţă\ncare întrece puterea de rezistenţă a nervilor mei, depăşeşte tot ce e capacitate de îndurare si\nrăbdare... Orice, Emy... dar vreau să fiu iar lîngă tine... Să te aştept jucînd tabinet cu Valeria...\nMă cuprinde nebunia, mi separe dintr-altă lume posibilitatea pe care o aveam de a-ţi auzi paşii\npe scară - oricît de tîrziu - de a te vedea intrînd pe uşă, scoţînd pălăria cu mîna stîngă şi aşezînd-\no peste mănuşi.\nSă privesc, sprijinit în coate pe faţa de masă cu pătrate albe şi roşii, obrazul tău rotund şi\nrumen, cu ochii mari verzi. Să ne certăm... să spui ce vrei... Sunt cel mai nenorocit dintre\noameni, Emy, cînd sunt departe de tine. Prezenţa ta, alături de mine pe stradă, de cealaltă parte\na mesei, în sufragerie, în aceeaşi încăpere, fie şi într-o sală de spectacol, mi-e mai necesară ca\nunui morfinoman doza lui zilnică.\nCel puţin înainte te puteam aştepta... Sufeream atîta... Azi pînă şi aşteptarea aceea, acum\ncînd de trei luni nu mai am dreptul acesta, mi se pare un paradis pierdut. Re-dă-mi-l... Pe lumea\naceasta e tot ce mi s-a dăruit într-o viaţă de umilinţă, mizerie şi suferinţă.\nGeorge Ladima\nNu pot să întreb, decît după o lungă tăcere, în care mă apasă un soi de deznădejde,\ncu toate că surîd.\n- Ce i-ai răspuns?\n- M-am sfătuit cu Valeria şi ea a fost de părere să-1 chemăm... Mai ales că acum mă\ncertasem cu Arghiropol şi eram liberă de tot. Am întrebat-o pe Valeria dacă să mai spun\nvreo minciună ca rîndul trecut, să mă dezvinovăţesc... Ea a spus să tac din gură... Că e\nmai bine pentru mine ca el să ştie adevărul.\nI-am scris o scrisoare că îl aştept a doua zi seara, cu mare plăcere... Şi uite ce\nnebuneşte mi-a răspuns.\nEra într-adevăr o scrisoare de înnebunit. Pe patru pagini nu era scris decît cuvîntul\n„mîine\", în coloană, pe fiecare pagină şi de cîte 10 - 15 ori.\nMîine\nMîine\nMîine\nMîine\nMîine\nMîine",
  "Şi aşa toate feţele. La urmă doar atît: „Va mai fi mîine?\"\n- După aceea, ne-am văzut cam în fiecare seară... Avea bilete la cinematograf şi\nteatru luate de la ziare şi am ieşit împreună. De cîteva ori am stat amîndoi acasă de\nvorbă şi se ducea Valeria la teatru.\n- Ascultă, ai fost din nou a lui?\n- Nu... că nici n-a fost vorba de asta... Stăteam numai aşa de vorbă, că altminteri era\nidealist.\nMă uit la ea, e tot senină, mare şi goală.\nDraga mea,\nToamna tîrzie e de aur, părul tău bălai e de aur, ochii tăi au licăriri de aur... Săptămîna\nasta e aurul vieţii mele... Sunt un nerod... Un nebun, că trei luni am suferit atît... Trimit două\nlocuri din vreme pentru Valeria s-o invite pe prietena ei. Cibănoiu îmi spunea azi-dimineaţă că\nar merge şi el bucuros cu Valeria la cinematograf. Noi, care am văzut şi Carnea diabolică si\nLord Satan, vom rămîne acasă...\nGeorge\nSă rămîi cu Emilia, fără s-o ai !\nMă întreb ce poate fi intimitatea cu femeia aceasta, mai ales cînd nu e dezbrăcată ?\n- Ce vorbeaţi, seara ?\n- Pînă noaptea tîrziu... Despre teatru... despre actori, ştia o mulţime de lucruri.\nUneori jucam şi noi tabinet... Ii plăcea, aşa, să stea aci.\nEmy scumpă,\nCeea ce-ţi spuneam aseară epe cale să se împlinească. Azi m-a chemat prietenul de care-ţi\nvorbeam şi m-a prezentat unui deputat, n-ai de unde să-l cunoşti, Nae Gheorghidiu... A rămas\nsă ne întîlnim diseară din nou acasă la el... Prin urmare, nu pot veni... N-am vorbit încă despre\ncondiţii... Ştiu că va fi un buget foarte scăzut şi lefuri foarte mici. Sper să iau cronica\ndramatică... Gîndeşte-te puţin la mine diseară.\nGeorge Ladima\n- Cînd am primit scrisoarea am rămas trăsnită... Nici azi, jur, nu mai înţeleg cum\nde el nu a văzut că Gheorghidiu este, ştii ? arendaşul pe care l-a văzut la noi.\nUrmează apoi o seamă de bileţele scurte... fie că Ladima nu mai avea timp să scrie, căci\nacum scria aproape singur jumătate din gazetă, şi încă articolele cele mai de seamă, fie\ncă nu mai avea nevoie să scrie, căci pe Emilia o vedea în vremea aceasta, probabil, cînd\nvrea. Era o activitate înfrigurată, politică, războinică... Poate o fi fost şi o diversiune\nsufletească- Nu sunt decît mici bilete:\nTreci cu Valeria diseară pe la mine pe la redacţie... Mă luaţi şi mergem să mîncăm la „Mircea\".\nSat altul, pe hîrtie cu antetul Veacului:\nNu te pot aştepta... Vino direct la teatru... Eu iau un ceai la redacţie... Vezi se, nu pierzi actul I,\ncăci e o scenă foarte importantă... Observă că locul gazetei s-a schimbat, căci, din cauză că am\napărut tîrziu, ni-l dăduse la fund si l-am trimis înapoi.\nG.",
  "Rămîn din nou îndelung pe gînduri... Toată vremea aceasta de vreo cîţiva ani\nîncoace e a vieţii mele, şi trebuie să precizez că orice dată, chiar străină, trece prin\nexistenţa mea ca un amestec de vis şi realitate... Ceasul care a bătut orele regulate pînă\nam împlinit 28 de ani e de atunci puţin strîmb. Trăiesc o viaţă în care nimic din ceea ce\nse întîmplă nu mai e cu semnificaţie simplă... Totul trebuie să corespundă, ca în vis, la\naltă situaţie, faptele capătă înţelesuri noi, unele printr-altele. Cuvintele nu mai sunt\nsemne pentru ce e dincolo de ele. Mai înainte viaţa mea avea zilele săptămînii: luni,\nmarţi, miercuri etc, care corespundeau cu zilele cifrate în calendar... cînd era ora 12, era\nora 12... Dacă era cald, mi-era cald. Dacă aveam guturai, strănutam... Aveam un\nprogram, sau o lipsă de program, care se suprapuneau exact faptelor... Cînd cunoşteam\nun domn, era un domn, cînd cunoşteam „alt domn\", era „alt domn\", cînd mă culcam cu\no femeie însemna că am avut-o, cînd un cunoscut spunea că-i plac ţigările Lucky Strike\nînsemna că-i plăceau Lucky Strike. Dar de cîţiva ani, printr-o acumulare de împrejurări\ndeosebite, care ele însele or fi avînd vreun tîlc, semnele nu mai corespund conţinutului\nlor stabilit, faptele au alte cauze de cum le ştiu eu, dacă o femeie, care e zodia mea, rîde,\nnu mai înseamnă că e veselă; cînd un domn e grav, corect şi important, nu înseamnă că\nnu depinde în toată soarta lui de un cuvînt al meu, cînd fug de un surîs, poate însemna\ncă îl doresc, iar un domn cu mustăţi războinice, pe care-l prelungeam într-un raion\nuniversitar, aflu azi că ducea pantofii Emiliei la cizmar... Ştiu că asemenea devenire e\nnormală pentru nenumăraţi alţi oameni, dar ceea ce nu e normal e transformarea mea,\nautomobilistul şi ataşatul de legaţie Fred Vasilescu. Iar acum cînd eu nu mai sunt cum\nam fost, ochii mei, prin care văd lumea, sunt, mai mult ca oricînd, cum n-au fost\nniciodată, numai ai mei, şi înapoia lor sunt eu, numai eu... Nu pot să fiu înapoia altor\nochi... Noţiunea de normal eu nu o am decît comparînd existenţa mea de dinainte de a\nîntîlni pe doamna T. cu existenţa mea de acum. Vedeam mai puţine colori, doar cîteva\nnuanţe, mult mai puţine fapte, alte bucurii... nici nu bănuiam atîtea înţelesuri cîte îmi\nsar în ochi de atunci încoace. Erau chiar mult mai puţine întîmplări pe lume şi semănau,\ngroase, oarecum toate. Mi s-au ascuţit simţurile ? Nu vedeam mai înainte nimic, ca\natunci cînd treci pe lîngă un copac, plimbîndu-te fără să-l vezi măcar, deşi nu eşti\ndistrat, numai pentru că nici nu-ţi închipui ce ai putea vedea la un copac. Şi nici nu-ţi\npui problema asta. Dar cînd tovarăşul s-a oprit privind, şi te opreşti şi tu, descoperi\nnenumărate forme şi fapte. Coaja copacului e crăpată într-un anumit fel, care te sperie\ncu diversitatea lui, sunt flori la rădăcina lui, de soiuri foarte diferite, e şi un muşuroi de\nfurnici, pe care dacă-l priveşti atent descoperi alte întîmplări mici, dar neasemeni una\nalteia.\nFemeia aceasta e tovarăşul care m-a oprit din drum, numai ca să privească el ceva,\nşi de atunci am început să văd şi eu o mulţime de lucruri. Mă gîndesc că fără doamna T.\nn-ar fi existat în nici un fel Ladima în viaţa mea; iar întîmplarea de acum, care mă\nîngheaţă şi mi se pare în amurgul acesta călduros, în camera aceasta, dospită de\nsuferinţe şi semnificaţii, nu m-ar fi oprit în loc nici cît să fumez o ţigară. Fără să-mi\ndescopere ea anumite răsfrîngeri de orgoliu şi anumite gingăşii, fără să-mi fi arătat\nsavoarea umilinţei, nu m-aş fi întovărăşit niciodată cu un om care m-a făcut „gujat\" în\nplină lume; fără ea n-aş fi ştiut că a te întîlni noaptea cu un astfel de om şi a porni cu el\napoi la Sinaia poate însemna o bucurie scăzută, grea, mai adîncă decît o călătorie la\nLondra, pe care o aşteptam atît cînd eram student.\nŞi dacă toate aceste există, şi mai ales există aşa, e pentru că în toate, în orice lucru,\nîn orice întîmplare şi neîntîmplare, de cînd am cunoscut-o, dăinuie ceva din existenţa ei,\nimaterial, cum vibrează în orice organ, cît de neînsemnat, energia întregului. Şi nimic",
  "nu mai poate să fie altfel, cum rîul nu mai poate curge în sus. Mai ales de cînd a venit şi\nlovitura cumplită (care m-a făcut să citesc atît şi să caut explicaţii), lumea e azi pentru\nmine ca privită printr-o luptă şi impregnată de gîndul existenţei acestei femei, cum e\norice obiect înmuiat vag verzui, cînd priveşti lumea prin ochelari verzui.\nA bătut cineva la uşă.\n- Emilia!... şi, mai sec: Emilia!... Vino puţin afară...\nîşi aruncă una peste alta pulpanele chimonoului roşu, lucitor ca atlazul, şi după ce a\nvorbit ceva dincolo, închizînd uşa cu grijă, se întoarce înnodînd fîşiile pe şoldul plin, cu\no mutră mieroasă:\n- Ascultă, nu te superi... dacă te las singur puţin... A venit croitoreasa. Se scuză şi\nnu ştie că asta mă împacă, mă domoleşte de parcă a sunat de recreaţie... fi spun cu un\naccent de sinceritate, pe care nu l-am avut niciodată în casa asta:\n- Dar, Emilio, crede-mă... mă simt foarte bine... singur... Sunt obişnuit... îmi place.\nMi-a fost destul de greu să-l conving pe Nae Gheorghidiu să-l ia director la Veacul pe\nLadima... El se gîndea mai mult la un fost gazetar pamfletar, care schimbase cîteva\npartide şi trecuse cu dezinvoltură pe la vreo cinci gazete de toate nuanţele... I-am spus\nînsă, pentru că mă consultă foarte adesea, de se miră şi tata, mai ales de cînd, la Londra,\nl-am pus în legătură, foarte solid, cu fabrica de arme şi muniţii cu care ne-am asociat, că\ntrebuie să punem în fruntea gazetei un om nou, cu un trecut fără toartă de care să se\npoată agăţa învinuirile, ca să dăm autoritate campaniilor noastre... Nae Gheorghidiu\nsocotea că fusese „lucrat\" de către colegii de partid şi că numai din pricina aceasta\nfusese remaniat... Se duseseră împotriva lui cîteva campanii foarte susţinute, pe chestia\nfabricii de muniţii din Ardeal şi mai ales pe chestia recepţiei avioanelor... O gazetă\nscrisă cu multă vervă pamfletară vorbea în fiecare număr despre „cosciugele\nzburătoare\" şi de „fleoarţa de la Comunicaţii\". Gheorghidiu, deşi în oraş răspundea\nfoarte cinic şi uneori spiritual, în birou, acasă, era foarte abătut... De multe ori de la\nCameră, după şedinţele de noapte, venea la noi împreună cu tata şi - îmi spunea mama\n- discutau în biroul cu foteluri negre, cu abajur verde, pînă tîrziu, spre ziuă... Aci tata\nera cel mai curajos şi mai cu poftă de luptă: „Coane Nae, ascultă-mă pe mine... n-au nici\no importanţă toate atacurile lor. Cine citeşte prostiile de la gazetă?... Ascultă-mă pe\nmine...\"\nTotuşi Nae, neştiind ce crede Ionel Brătianu despre el, părea foarte enervat. De\ndouă ori a încercat să răspundă prin Viitorul, dar a fost cu neputinţă, deşi, personal, era\nunul dintre favoriţii lui Vintilă Brătianu... A bănuit aci un ordin al lui Ionel. Cînd s-a\ndus să întrebe cum de i-a putut refuza un articol, lui, fost de două ori ministru, Ionel\nBrătianu l-a primit prietenos şi absent, avea aerul că nu-i vine să creadă. Pe urmă 1-a\nîntrebat cum merge fabrica de muniţii, dacă speră să înceapă curînd producţia... Cînd\nGheorghidiu a adus vorba despre Viitorul, a spus că nu citeşte nici o gazetă, că toate\nsunt proaste şi „fără îndoială Viitorul mai proastă decît toate\".\nDupă vreo cîtva timp, mai ales că foaia pamfletară îl batjocorea îngrozitor, a hotărît\nsă scoată şi el o gazetă... Ca de obicei, mai toţi banii i-a dat tata, căci Gheorghidiu\nsocotea că în afacerile comune el aduce destul inteligenţa şi influenţa lui, urmînd ca tata\n- asociatul fidel de zece ani - să aducă materialul. George Ladima, om în toată firea, cu\nreală prestanţă, ca să zic aşa, a făcut o foarte bună impresie... Mustaţa blondă, întoarsă\nîn sus, bărbăţia lui bătăioasă, un fel de încredere în sine l-au impresionat pe tata. Eu îl\nsfătuisem să aducă şi un proiect de buget lunar, pe care să mi-l arate mie mai întîi... Am\nluat masa împreună în garsoniera mea... Bietul om era foarte mirat cînd a văzut la masă\npahare de Murano şi, timp îndelungat, a privit ca un copil cupele joase de forma",
  "ghindei, cu muchiile poligoanelor albastre şi cristalul pereţilor albăstrui, în locul paha-\nrelor albe, drepte sau cu un picior. Abia în anul acela începuse moda şi primisem cadou\nun serviciu pentru douăsprezece persoane, garnitura întreagă, de la o doamnă prietenă,\ncare niciodată nu vrea să vie în garsoniera mea, dar spunea rîzînd că: „Veghează asupra\nei\". Bilanţul lunar adus arăta 280 mii de lei tipografia, 22 de mii localul, 100 de mii de lei\ncheltuieli de administraţie, 300 de mii de lei lefuri redacţia şi administraţia. în total 700\nde mii de lei pe lună, în afară de 200 de mii cheltuieli de început (mobilier, instalaţie,\nreclamă)... Ladima îl scrisese pe o coală de hîrtie cu foarte multă grijă, caligrafic\naproape.\nMi s-a părut foarte rezonabil. Tata a întrebat însă cîte exemplare vom trage. I-am\nspus că Ladima socoate că vom putea scoate 10 mii de foi zilnic. Gînditor, şi-a aprins\nţigara şi pe urmă m-a întrebat, cu privirea puţin obosită, fixă, fără ochelarii negri, cu un\naer somnoros: „Cîte se vor vinde din ele?\" I-am spus că toate, el a fost însă de părere că\nnu vor merge mai multe de şapte mii... „Cît face şapte mii înmulţit cu doi?\" -„!?\" - „N-o\ns-o vinzi cu doi lei bucata?\" - „Cît fac paisprezece mii înmulţit cu douăzeci şi şase?\" -\n„!?\" - „Păi nu ai douăzeci şi şase de numere pe lună?\" Am înmulţit, am adunat... „364 de\nmii\" - „Atîta e bugetul. Eu acopăr o eventuală pierdere de 100 de mii de lei pe lună.\"\nTresar... dincolo a căzut ceva, un obiect... nu-mi dau seama ce, dar e profund\nneplăcut să te simţi, gol cum sunt eu, prizonier într-o casă necunoscută. Nu ştiu cine e\nacolo... Nu ştiu ce se vorbeşte, ce fac cei din camera vecină... Aş vrea să trec dincolo să\nvăd ce e, dar ar trebui să mă îmbrac, iar îmbrăcat nu ştiu cum aş mai citi scrisorile. Aş\ndeştepta atenţia Emiliei asupra interesului pătimaş cu care le descifrez. Aş pierde şi\ncomentariile şi amănuntele ei. Rămîn aşa... Aprind o nouă ţigară şi simt că a gîndi, a\nrememora azi, îmi face bine, că e o circulaţie în mine ca o descongestionare. A desluşi, a\ntrăi în trecut e ca o voluptate, fie şi dureroasă, pe care nu pot s-o întrerup, cum creşterea\nnici unei voluptăţi nu poate fi întreruptă prin propria voinţă.\nA doua zi am mers cu Ladima la noi acasă (îi spusesem să vie bine pregătit,\narătîndu-i ce reducere avea de gînd să facă tata) şi a fost o discuţie de trei ceasuri.\n- Domnule Vasilescu, spunea Ladima, gesticulînd aşezat, cu amîndouă coatele pe\nmasă, cu un zîmbet binevoitor, e cu neputinţă să scoatem gazeta cu suma asta. Uite aci\noferta tipografiei: 60 mii de lei un număr în patru pagini, pe săptămînă, socotit un sfert\nde pagină reclamă, 10 mii de foi tiraj. Şi, ca în paranteză: 5 mii e zaţul şi tipul, 5 mii\nhîrtia. Aci nu încape nici o reducere. (Totuşi tata a obţinut cu 50 de mii de lei pe\nsăptămînă, la tipografia unui fost ajutor de primar liberal.) Local, în centru, mai ieftin\nde 200 de mii de lei pe an nu se poate găsi... Nu-i aşa ?... Deci 16 mii pe lună. Lumină,\napă, încălzit 3.000 pe lună, servitorul 3.000... adică 22 de mii pe lună...\nŞi a rămas, ca la un sfîrşit de demonstraţie, cu umerii aduşi în faţă, cu palmele desfăcute\nîn lături, cu buza de jos răsfrîntă. Convins.\n- De ce un local de 200 de mii de lei pe an? Ladima, încurcat, dar cu superioritate, a\nridicat braţele:\n- Un birou pentru dumneavoastră...\n- Nici eu, nici Fred, nimeni nu va călca pe la ziar... Nici nu se va şti că am vreun\namestec în această chestiune... una directorul, una redactorii, alta administraţia... Mai\ndeparte... şi, înfundat în fotoliu, fără să privească, sprijinind cu mîna, de prisos,\nochelarii negri, tata aştepta, oarecum agresiv.\nLadima şi-a răsucit mustaţa, a consultat notele.\n- 3 mii cheltuieli de administraţie şi expediţie, de număr. Bătrînul a ridicat capul,\ncu ochii pe jumătate închişi a nedumerire.",
  "- Asta?\nLadima a înşirat profesoral:\n- Timbre, sfoară, transport, telefon, hîrtie de împachetat...\n- Pune 1.500... de număr... 26 de numere... Şi se îngîna după obiceiul lui, ca să aibă\ntimp de gîndit: ă-ă-ă-... da, 15.000... ă-ă-ă... zi 40.000.\nLadima ridica din umeri exasperat, cu mustaţa blondă bătăioasă... Şi pe urmă sec:\n- 6.000 Rador... Telegramele din străinătate...\n- N-avem nevoie... apărem la două după masă, le tăiem din gazetele de dimineaţă.\nSpun drept că mă enerva spiritul de speculă al tatei.\n- 300 de mii lefurile în administraţie şi redacţie.\n- Adică? Şi tata şi-a ridicat ochelarii care-i căzuseră pe nas, cu o mînă, ca să\nprivească mai drept, mai pătrunzător. ¹\n- Un administrator, 20 de mii.\nTata a sărit din fotoliu, a trîntit braţul în cămaşă, cu manşeta burlan pe masă (că era cald\nde tot).\n- 20 de mii pe lună?\nLadima a scăzut tonul şi a luat o manieră domoală de tratative diplomatice.\n- Domnule Vasilescu, administratorul e tot atît de important la o gazetă cît şi\ndirectorul. El răspîndeşte gazeta.\n- Îţi dau eu un om priceput cu 12 mii pe lună...\nCred că tata vrea să „dea omul\" ca să aibă şi pe cineva de încredere la administraţie.\n- O dactilografă, 6.000.\n- Ca să scrie articolele?\n- Nu, adresele abonaţilor, corespondenţa administraţiei, întors aşa, cum sta, a\nîntrebat mirat:\n- Adresele abonaţilor nu se tipăresc?\n- La început, pînă se fixează, se scriu numai la maşină. Tata a mîrîit, şi-a ciupit\nmustaţa tunsă...\n-«Hîm! Hîm!\n- Cinci mii de lei un expeditor.\n- Asta ce e?\n- Expediază prin poştă gazeta, o dă în Bucureşti vînzătorilor.\n- Asta nu poate s-o facă administratorul ?... sau servitorul ?...\n- Nu, aceia au altceva de făcut... In redacţie: trei redactori a cîte 20 de mii pe lună...\n60 de mii... doi a cîte...\n- Mă rog, întîi pune un director cu 20 de mii pe lună... Doi redactori, unul cu 10 mii\nşi altul cu 8 mii pe lună.\nLui Ladima nu-i venea să creadă:\n¹ Cînd fl cunoscusem personal pe Tănase Vasilescu, mă surprinsese că poartă ochelarii fumurii şi\nseara chiar. Mi-a explicat un prieten că aceşti ochelari erau la el o mască, fn afară de faptul că îl ajutau să\nescamoteze drama neştiinţei lui de carte, fmpiedicau pe cel cu care discuta să-i citească intenţiile în\nprivire, fn schimb el putea examina fn voie pe cel din faţă. fi punea de aceea, cînd trata afaceri, chiar\nseara, fn ceea ce priveşte socoteala, e de reţinut că de atunci pînă acum cifrele au scăzut într-o proporţie\nde 20-25%.",
  "- Domnule Vasilescu, dar e peste putinţă să găseşti redactori cu 8 mii de lei pe\nlună.\n- Cum nu? Lasă... Cunosc eu gazetari care pentru 8 mii de lei pe lună îţi scriu o\ngazetă întreagă... că mor, săracii, de foame...\nLadima s-a sculat din fotelul negru de la birou, unde semăna cu Marcel Prévost,\nluminat de lampa cu abajur verde...\n- Domnule Vasilescu, aşa nu se poate face gazeta. Şi tata a simţit că a mers prea\ndeparte.\n- Domnule, de ce-ţi trebuie atîţia redactori?\n- Îmi trebuie în fiecare zi: un articol de fond, un articol în mijloc, un articol coloana\n6 - 7 în margine, un foileton... Unul dintre acestea îl voi scrie eu, celelalte trei, alţi trei\nredactori... Vom face rotaţie la fiecare dintre categorii. Mai sunt necesari doi redactori,\npentru cursive şi pagina literară, că trebuie s-o punem, cîţiva cronicari, trei reporteri, un\nsecretar de redacţie, un ajutor, doi corectori... E un minimum de personal la gazetă...\nCum vezi, în total 166 de mii pe lună...\nTata a zîmbit aproape cu duioşie, ca unui bolnav.\n- łă... ţă... ţă... Asta nu se poate, domnule Ladima... nu se poate... Reporterii, n-ai\nnevoie de ei, tai din alte gazete.\nLadima a sărit în sus, cu mustaţa indignată, şi ceea ce mă uluieşte azi, cînd ştiu din\nscrisorile Emiliei ce lipsuri ducea, e îndîrjirea şi hotărîrea cu care dicta sutele de mii.\n- Dar atunci vom apărea cu material trezit, cunoscut din ziarele de dimineaţă.\n- Îl mai aranjaţi dumneavoastră... în afară de dumneata, doi redactori şi un\nsecretar de redacţie ajunge... Patru inşi pot scrie foarte bine o gazetă.\nAmicul meu a făcut ochii verzi mari cît prunele, obrajii poroşi i s-au contractat:\n- Dar secretarul de redacţie... nu scrie la nici o gazetă din lume. El numai adună\nmaterialul, îl pune în ordine, paginează...\n- De ce să nu scrie? Va scrie...\nRezultatul a fost că Ladima a plecat acasă... declarînd că în condiţiile acestea el nu poate\nsă-şi „ia răspunderea\".\nL-am căutat cu maşina... am trimis şoferul sus să-1 cheme, căci îl luasem dinadins\n(şi pe urmă l-am trimis acasă pe jos). Am fost la Şosea şi i-am explicat ce greşeală ar face\nsă refuze. Ştiu că tata e în stare să discute, cu şanse de succes, orice i se prezintă, chiar\nchestiuni pe care nu le cunoaşte, căci aplică principii permanente de conducere în\nafaceri. La fel a cîştigat şi acum, căci Ladima a cedat, şi bugetul a fost fixat la 336 de mii\n(adică mai puţin chiar decît fixase tata însuşi, în cea dintîi hotărîre a lui) plus o sumă de\n100 de mii pentru „lansare\". Localul a fost găsit pe strada Matei Millo, la etajul al\ndoilea... Nu ştiu cum era, că n-am fost niciodată...\nUşa se deschide fără nici un avertisment, şi apare din nou Emilia, care se îndreaptă spre\nşifonier. Tresar enervat:\n- Dragă, închide, te rog, uşa bine...\n- Dar nu e nimeni... Dacă-ţi spun... e o verişoară a noastră, croitoreasă, care a venit\nsă-mi probeze rochia. Trebuie să-i aduc nişte garnitură.\n- Şi-adineauri, ce a fost zgomotul acela?\n- Care zgomot... N-a fost nici un zgomot.\n- O bubuitură, nu ştiu ce-a fost. Cu faţa mirat caligrafiată:\n- A! a căzut un ghiveci cu flori, cînd s-a întors Cleo în jurul meu, să prindă cu ace.\nDe ce n-ai dormit?...",
  "- Dragă n-am nevoie să dorm, mă simt bine şi aşa... Mai fumez... Dar închide\nrepede uşa.\nCaută, întoarsă, în sertarul de jos şi cum stă aşa, cu bucile pline aşezate pe călcîie,\nşoldurile şi coapsele imperiale, care întind chimonoul lipit ca o piele, desfăcute, i s-au\ndilatat enorm. E un maximum de Emilia, e propria ei statuie.\n- Vin numaidecît, nu te supăra... Mai avem puţin.\nE o situaţie imposibilă. Deşi m-am acoperit cu cuvertura pînă la gît, mă simt gol,\npenibil de stînjenit pentru mine, pentru ele, pentru aceea care e afară şi nu se poate să\nnu gîndească, să nu-şi închipuie ce e înăuntru... Dar...\nSuccesul gazetei, trebuie să recunosc, a întrecut cu totul planurile dintîi. George\nLadima, după ce s-a ocupat cu pasiune de organizarea ei, o scria - căci el o scria mai\ntoată - cu atîta înfrigurare şi cu un soi de curaj aspru, neaşteptat, încît izbutise să\nsurprindă atenţia şi interesul publicului. O botezase Veacul, şi cînd propusese numele\nacesta, Ladima avea o voce gravă şi groasă, cu o drojdie de dispreţ, căci îl transformase\nîn simbol. Nae Gheorghidiu, nu numai că nu apărea în nici un mod la gazetă, dar nu lua\nparte nici la reuniunile de seară, după masă, la noi în biroul cel mare şi întunecat, cu\nfoteluri de piele neagră răbufnită, prea mari, cu lămpi cu abajur verde, care nu luminau\nîn jos, auriu, decît mescioarele pe care erau aşezate... Tata era cel care discuta cu ad-\nministratorul şi cu Ladima. Dar nici tata nu apărea nicăieri ca proprietar, numai la\ntribunal, unde gazeta fusese înscrisă pe numele lui. Nae Gheorghidiu adusese însă în\nredacţie un fel de prim-redactor, pe care-l impusese anume, cu indicaţia că nu trebuie să\nştie nimic Ladima... Mărturisesc că nici n-am văzut vreodată atît devotament, ca la acest\ngazetar, pentru Nae Gheorghidiu. Discreţie, spirit de apărare, umili-tate... El trecea\ndimineaţa pe la patronul lui şi se ducea la redacţie, cu articolele uneori scrise gata. De la\nînceput am bănuit însă că va fi greu de colaborat cu Ladima, căruia nu i se putea spune\nclar care va fi direcţia gazetei. I s-a afirmat numai că va fi o reacţiune împotriva\n„conducerii\" liberale. El, mi se pare, după cele ce au urmat, a înţeles că e vorba de o\nreacţiune împotriva doctrinei liberale, ceea ce era cu totul greşit, căci şi Nae\nGheorghidiu şi tată-meu înţelegeau să facă cel mult un soi de dezidenţă în partid.\nÎncă din primele numere, Mateevici (aşa se numea devotatul lui Nae Gheorghidiu)\na pornit un atac împotriva foii pamfletare, în care patronul lui era tratat de „fleoarţă\" şi\n„negustor de cosciuge\". Din greşeală, fără să ştie cine a scris articolul, cel atacat a\nrăspuns cu o notă veninoasă împotriva lui Ladima, personal. Seara, la noi acasă, acesta\ntremura de enervare. Era uluit că a putut fi atacat personal şi se vedea hotărît pe o\npolemică violentă, ceea ce convenea fireşte lui Gheorghidiu.\nTimp de două săptămîni Veacul a dezlănţuit o campanie aproape sălbatică\nîmpotriva celui în care toată lumea vedea un fel de dictator al polemicii romîneşti.\nAcesta nu numai că atacase pe Gheorghidiu, pentru „afaceri veroase\", dar izbutise să-l\nfacă să treacă drept un imbecil ridicol, deşi înainte de campaniile acestea, deputatul\navea reputaţia unui om de spirit (nu-şi mai amintea nimeni de asta). Ziaristul acesta, în\naparenţă violent şi dezordonat, nu era lipsit de o judecată rece, reţinută, ca să zic aşa...\nCred că el şi-a dat seama că opinia publică, la noi, e incapabilă de discernămînt, dar în\nacelaşi timp şi mult mai sensibilă ca orice altă opinie publică.. De asta sunt sigur. Din\npricina acestei lipse, orice scris produce impresie profundă şi întotdeauna cel care scrie\nare absolută dreptate. Ştiu o anecdotă care mi se pare că s-ar aplica foarte bine opiniei\npublice romîneşti. Se zice că un sultan a vrut să judece el însuşi într-un proces. I s-au\nînfăţişat deci părţile şi a început să vorbească cel cu plîngerea... Uluit, sultanul s-a întors",
  "către cadiul, care făcea un soi de oficiu de grefier, şi i-a spus, ca omul care a descoperit\nAmerica: „Ăsta are dreptate... Să ştii că are dreptate.\" Dar a vorbit şi pîrîtul, vreme\nîndelungată, după cît se pare, căci sultanul s-a aplecat către cadiu din nou: „Şi ăsta are\ndreptate!\"... Atunci nedumerit, cadiul i-a atras, cu temenele, luarea-aminte că nu e cu\nputinţă ca amîndoi să aibă dreptate... Şi sultanul, uimit de această descoperire, i-a spus\nmîn-gîindu-şi cu înţelepciune barba: „Şi tu ai dreptate!...\" Oricine „înjură\" pe cineva la\nnoi, în gazetă, „are dreptate\" şi tulbură. Se înţelege de la sine că această excesivă\nsensibilitate a opiniei publice romîneşti faţă de orice afirmaţie însemnează anularea\nînsăşi a oricărei opinii adevărate, capabile de luptă şi rezistenţă. Pamfletarul acesta\nextrem de inteligent a înţeles acest lucru şi atunci a adoptat ca principiu deliberat:\nbeştelirea crîncenă a celui pe care vrea să-l combată... Ca urmare a faptului că nu sunt în\nstare de o opinie reală şi de discernămînt, romînii sunt poate şi neamul din lume cel mai\nsensibil la ridicolul exterior. Am înţeles asta în timpul cît am fost la legaţia din Londra.\nNicăieri nu sunt, cred eu, mai puţini maniaci, adică în realitate mai puţini oameni cu\nviaţa interioară ca la noi. Aş vrea să fiu limpede, dar cînd nu ştii să scrii poţi s-o faci\nboacănă; nu vreau să spun că toţi maniacii au viaţa interioară, dar ţin să afirm că, după\npărerea mea, după cîte am înţeles de pe unde am fost, orice om cu viaţa interioară\ntrebuie să-şi organizeze traiul de toate zilele, să şi-l simplifice pe baza cîtorva deprinderi\nsistematice, manii, cum le numesc ceilalţi, care-l scutesc de atenţie exterioară, de\nexplicaţii şi de pierdere de timp... dacă nu e încă limpede, poate că am să mai revin, căci\nfaptul că englejii, francezii, germanii şi nordicii dau cel mai mare număr de maniaci mi-\na dat mult de gîndit cînd eram în'străinătate. Şi cred că e şi uşor de constatat din istorie\ncă mai toţi oamenii mari au avut manii, adică au avut curajul să treacă puţin drept\nridicoli. Un om ridicol e însă un om pierdut într-o ţară incapabilă de discernămînt şi\naprofundare. Asta a priceput uluitor de precis pamfletarul acesta care ridicase, ca să zic\naşa, la rangul de principiu, beşteleala... Găsea fel de fel de calificative oamenilor politici,\nunele de mare succes, cum a fost, de pildă, acel de „bezofonul\" cu care l-a pricopsit pe\nun şef de organizaţie liberală provincial, gros, cu gît îndesat şi vocea pîrîiată. Pe Nae\nGheorghidiu, pe care-l botezase „floarţa” (ras de mustăţi, cu obrajii căzuţi de\nprimadonă de 60 de ani, se cam potrivea ca înfăţişare), „tîrfa”, „negustorul de\ncoşciuge”, timp de un an în fiecare zi, îl distrusese. Cred că dacă, după demisia\ncabinetului Ştirbey, în care Gheorghidiu, aşături de alţi trei liberali, reprezentase\npartidul, Ionel Brătianu nu l-a mai luat în noul minister din august, e poate şi rezultatul\nacestei beşteleli care uluise publicul şi făcuse din cel atacat în fiecare zi, în articole şi\nnote, o figură populară ridicolă. .. Bietul Gheorghidiu aştepta la noi acasă, în frac, căci\ntrecuse să iscălească nişte hîrtii, sigur că o să fie chemat să depuie „jurămîntul” şi nu-i\nvenea să creadă cînd a aflat din ziare lista noului cabinet liberal fără el. A fost bolnav o\nsăptămîină... Cum am spus, campania dusă împotriva lui nu numai că infiltrase\ntineretului liberal convingerea că Gheorghidiu a compromis, prin afaceri veroase prin\ncontracte scandaloase, partidul, denunţîndu-l în fiecare zi, ca miliardar din furturi şi\nprevaricator, sau ca asasin al aviatorilor, încît toţi îi cereau capul în partid, ca pe al lui\nMoţoc; dar îl înfăţişase pe omul acesta, care înainte de război trecea drept un om\n„şarmant” şi spiritual, drept idiot, pur şi simplu, chiar puhav, respingător... Am încercat\nsă arăt, şi uneori am izbutit, celor cu care am discutat, că nu e adevărată legenda\nafacerilor fabuloase a acestui om ... Ceea ce n-am izbutit însă niciodată a fost să mai\ncreadă cineva că Nae Gheorghidiu e inteligent şi spiritual.",
  "Şi totuşi, davadă că e inteligent e faptul că şi-a dat seama de cauza răului şi a găsit\nleacul. Trei săptămîini după campania cu accent feroce a Veacului, şi numele lui, nici în\nvreo aluzie măcar, nu mai exista în gazeta care-l terfelise atîta. ¹\nÎncălzit, clocotitor, cu un soi de răutate, în expresie, Ladima ataca acum întreaga\nclasă conducătoare ... În gazetă singur Mateevici publica articole de laudă, şi acelea\npriveau întotdeauna, fireşte, simpatiile şi aranjamentele lui Nae. De asemenea,\nMateevici mai ataca, tot fără semnătură, evident, căci gira Ladima, pe toţi conducătorii\ntineretului. Erau loviţi cu cîinoşie, urmăriţi personal, unii cu adevărat desfiinţaţi ...\nVeacul seamăna teroare, mai ales – ceea ce m-a surprins mult – în partidul liberal ... La\nclub, la consfătuiri, Nae Gheorghidiu era acum temut şi ascultat ... Mai ales că tat\nobţinuse din partea lui Ladima făgăduiala că nu va ataca personal familia Brătianu\n(pretexta o îndatorire sentimentală din vremea războiului ) şi nici partidul însuşi (care\nfăcuse Unirea etc.). Căci aceste atacuri, se ştia, erau singurele pe care nu le iertau\nniciodată Brătienii.²\nSuccesul cel mai neaşteptat a fost poate cel de ordin material ... Veacul atingea,\ndupă nouă luni, tirajul excepţional de 14 mii de exemplare. Presupunînd că aveau să se\nîncaseze toţi banii, era limpede că foaia, nu numai că nu era o sarcină, dar aducea\noarecare cîştig, mic, ce-i drept. De altfel, era făcut şi cu o cruntă economie. Faptul că\nLadima era absolut invulnerabil – şi se făcuse investigaţii la tribunalul din oraşul lui de\nnaştere, detectivii îi urmăriseră tot firul trecutului, îi scrutaseră viaţa – făcea posibilă\norice campanie. De el nu se putea agăţa nimeni ... Nu i se putea riposta cu violenţă\npersonală, penibilă aproape, cu care ataca el.\nNae Gheorghidiu, miercurea seara, cînd mînca la noi acasă, surîdea cu fălcile rase\nşi căzute, de copoi bătrîn: „Să ştii că-l fac om pe ăsta ... Îmi place ... Unede naiba l-ai\ngăsit, Lumînărarule ? Uite, îţi dau cuvîntul meu că-l fac om.” Cînd Nae Gheorghidiu\nspunea: „Îl fac om”, punea în asta un fel de religiozitate înduioşată, sinceră, ceva care\nvenea dintr-un trecut îndelungat, că mă întrebam la urma urmelor, impresionat: „Oare\nLadima nu e într-adevăr om ?” ³\n¹ Cred că pot să confirm, şi din proprie experienţă, în viaţa noastră gazetărească, această impresie\ncă – împotriva aşteptărilor – nimeni nu e mai speriat şi nu-şi pierde capul mai uşor, cînd e la rîndul lui\natacat personal, în viaţa lui proprie, decît un „temut pamfletar” Oamenii aceştia sunt în situaţia acelor\nchirurgi care opresc hemoragiile organelor rupte în accident, desfac vintrele oamenilor, dar devin palizi şi\nse zăpăcesc cînd întîmplător se înţeapă la deget şi văd sîngele propriu apărînd în picături roşii.\n² E de prisos să mai atragem luarea-aminte că tot romanul acesta e o ficţiune pură. Chiar unele\nîntîmplări, aci anonime, sunt născute prin sugestii dint-altele care s-au întîmplat aivea, dimpotrivă, toate\nnumele autentice, citate negru pe alb, fie ale autorului, fie dintre cele cunoscute, corespund unor\nmomente strict imaginare. Acest „dosar de existenţă”, se înţelege de la sine, este închipuit tot şi numai\nunele necesităţi de convenţional pe care le impune tiparul ne-au făcut să-i dăm o formă care poate să\nînşele.\n³ Tînărul Fred Vasilescu, fiul unui industriaş de mai bine de o sută de ori milionar, nu ştie, pare-se, sensul\nperfect conturat şi fără echivoc al acestui cuvînt în româneşte, el care la 22 de ani era ataşat le legaţia din\nLondra (probabil că îşi închipuia că pe baza meritelor proprii), ca să fie apoi mutat la Geneva, în timp ce\natîţi dintre camarazii săi, cu aceeaşi vechime şi cu plus de examene, făceau oficiul de copişti în Palatul lui\nSturza. Prin urmare, nu ştie că românii se împart în două clase distincte: oameni şi ceilalţi. Un om e cel\ncare are existenţă civilă, adică îşi poate valorifica şi supravalorifica orice merit, căci i se face credit prin\nsimpla prezenţă, pe cînd ceilalţi nici nu sunt încercaţi. El participă din privilegiul unei foarte restrînse\ncategorii. (Sunt vreo cîteva mii de oameni în România, la 18 milioane de locuitori) Dintre oameni se\nrecrutează miniştri de profesie, deputaţi din oficiu, personalul legaţiilor din străinătate, membrii tuturor",
  "celor cîteva mii de consilii de administraţie, plătiţi cu tantieme care exchivalează titlurile de nobleţă,\nvoiajorii speciali în străinătate, sau, scoborînd să zicem, între alţii, directorul Teatrului Naţional,\ndirectorul Institutului de radio (cum credeţi că se recrutează altfel?) şi, mai jos, tot soiul de directori şi\nintendenţi de muzee şi instituţii publice, care acordă locuinţă, luminat, încălzit etc. Fred Vasilescu, care\nfusese pe front, numai pentru că întîmplător voise el anume asta, nu s-a întrebat deloc după ce criterii s-\nau recrutat atît de numeroşi ofiţeri tineri, ai tuturor cartierelor generale? S-a ţinut oare vreun concurs\npentru şefii de popotă? Dar pentru celelalte servicii au fost luaţi din tren la întîmplare? înainte de\nRevoluţia Franceză, privilegiul era favoarea regală: titlu, deci avere (mai totdeauna), dar acum formula e\nmai simplă: avere, deci titlu, adică privilegiu, fn războiul pentru-ntregire, soldatul pur şi simplu (adică\nprovenit din locuitor) avea dreptul şi mai ales datoria să meargă zi de zi în linia întîia de tranşee şi de foc,\npe cînd soldatul-om avea dreptul şi datoria (neînscrise, e drept, în Constituţie, dar fixate printr-un ordin\nal Ministerului de Război) să cumpere un automobil şi să rămînă „ataşat\", pe lîngă el, la cartier, la Iaşi,\nBîrlad, Bacău, Roman, Botoşani, sau Oneşti etc. E adevărat că ordinul publicat în ziare, în mod cinstit, nu\nfixa nominal pe cei care aveau acest drept şi această datorie, dar de vreme ce numai „oamenii\" aveau bani\nsă cumpere un automobil, chiar dacă sumele proveneau prin fraudă, e de la sine înţeles că restul\nlocuitorilor erau excluşi. Un om are dreptul să fie unde e, chiar dacă altul aduce meritul şi soluţia. Recent,\nun ministru nu a invitat oare, de pe banca ministerială, mărturisind că n-are soluţii, pe cei care au soluţii\npentru remedierea crizei, să vie să i le dea, ca să le aplice el, fiindcă el niciodată n-a făcut presupunerea că\ndacă n-are soluţii, n-are dreptul să stea în locul acela, căci el se ştia pe sine om? Gheorghidiu avea deci\nperfectă dreptate şi ştia bine ce spune: Ladima nu era un om. El nu putea fi numit, de pildă, membru în\nnici un consiliu de administraţie, aşa cum sunt numiţi şi încasează jetoane oameni care n-ar putea să scrie\nexact titlul mai complicat şi mai nuanţat al vreunei instituţii, în consiliul căreia figurează. El nu putea fi\nnumit nici director de bibliotecă la vreun Senat, nici la vreun muzeu, nici ataşat de presă, ca atîtea zeci, în\ncine ştie ce capitală străină. Nici Eminescu, de pildă, n-a fost om. N-a putut fi făcut mai mult decît revizor\nşcolar (şi deşi a fost un excelent revizor, n-a putut rămîne nici acolo). Cu toate că a gîndit, a formulat şi a\nimpus doctrina partidului conservator, el n-a fost niciodată deputat, nefiind, cum am spus, om. Toată\nlumea îl compătimeşte înţelegător pe omul care din pricina vreunei neşanse nu poate „să trăiască după\nrangul lui\", dar Ladima poate să crape într-o mansardă oarecare, în luna iulie, căci toţi ceilalţi oameni vor\ngăsi asta aproape firesc. Bănuiesc că, pentru început, acceptîndu-l în calitate de paj într-ale „omeniei\",\nGheorghidiu i-ar fi găsit lui Ladima două-trei sinecure, mai tîrziu l-ar fi ales poate, cine ştie, în vreun\nconsiliu de administraţie şi, dacă ar fi dovedit însuşiri şi suficientă domesticitate, poate chiar deputat.\nP.S. Atragem luarca-aminte că tot ce e tipărit cu literă mică în josul paginilor, nu e din cuprinsul\ncaietelor lui Fred Vasilescu, astfel că aceste lungi note, şi cele care vor mai urma, pot fi eventual sărite la\nlectură.\nPot să spun că în zilele acestea am văzut încă o trăsătură de caracter a lui Nae\nGheorghidiu, care m-a impresionat... Veacul ducea o campanie de ecouri şi guerilla mai\nales împotriva unuia dintre fruntaşii liberali, Anibal Dimescu, cel care trecea drept unul\ndintre conducătorii spirituali ai tineretului şi care obţinuse remanierea lui\nGheorghidiu... Erau mai mult note de ironie şi compromitere politică, fără vreo\naccentuare morală, căci Dimescu părea inatacabil mai serios. Se vede că vreun duşman,\nprobabil chiar din cercul familiei, în sfîrşit cineva care nu avea curajul să atace pe faţă,\ndar îl ura atît de mult, încît ar fi vrut să-l vadă prăbuşit, chiar fără ca măcar să ţie să se\nştie că de la el îi vine, a trimis la redacţie un dosar, a cărui publicare scotea pe acest\nfruntaş nu numai din viaţa politică, ci şi din cea publică... Pînă în cele din urmă, am\najuns la convingerea că a fost trimis de o femeie, care n-a ţinut să păstreze, pentru folos\npersonal, un asemenea document. Pagina era gata aproape culeasă, cu clişee fotografice\nşi facsimile care ar fi produs senzaţie. Ladima, care se înverşuna uşor cînd nu-şi vedea\nvictimele în faţă, aşezase totul cît mai expresiv. Nu ştiu dacă Gheorghidiu a aflat întîm-\nplător, sau i-a spus Mateevici de acest chilipir polemic, destul că, dînd un telefon acasă\nla noi, a cerut ca tata să se ducă neîntîrziat la redacţie şi să scoată pagina cu fruntaşul\nliberal. S-o aducă la noi, unde avea să vie şi el. A cerut, frămîntat de gînduri, cu un zor",
  "nervos, şi dosarul şi corectura foii. Le-a examinat îndelung... Pe urmă a împachetat-o\nfrumos şi a chemat la telefon, chiar de la noi, din birou, pe cel ameninţat. Eram şi eu\nacasă... „Alo... domnul Anibal Dimescu?... foarte bine... Aci, Nae Gheorghidiu...\" Nu pot\nsă ştiu ce mutră a făcut celălalt, dar cel de lîngă noi avea fălcile rase, mari, căzute, dar\nochii verzi, stinşi totdeauna, îi avea acum ficşi, îşi absorbea buzele... M-a uimit ce palid\ndevenise. I se vedeau, mai puţine, dar clare ca o stropeală roşie, păienjenişurile vaselor\nsîngerii din obrajii căzuţi, din spinarea nasului poros şi coroiat. Şedea în fotoliul larg, de\npiele neagră burducată, împărţit în romburi molîi de uzură. Avea emoţia unui\ndebutant... dar, făcînd o sforţare de bolnav cu voinţă, a vorbit cu un aer de familiaritate,\nde indiferenţă şi bunăvoinţă de neaşteptat: „Uite ce e, dragă, una din gazetele de după-\namiază pregătea pentru astăzi o pagină de necuviinţe la adresa dumitale, pe baza unor\ndocumente probabil apocrife...\" Şi se strîmba ţuguind buzele, ca un dos de găină, chiar\nla telefon. A tuşit puţin, hm... hm!... „Întîmplător am aflat, din fericire la timp, şi sunt\nbucuros că am avut atîta trecere ca să împiedic apariţia... îţi trimit foaia, în corectură, ca\nsă vezi despre ce e vorba şi eventual să iei măsuri... Pretinsele documente eu nu le-am\nvăzut.\" Cred că omul nevăzut de la capătul firului a leşinat, după ce a bîlbîit cîteva\nvorbe amărîte, la care Nae Gheorghidiu a mai adăugat: „łi-am telefonat ca să fii acasă şi\nsă primeşti personal corectura, să nu cadă, cine ştie, în mîinile cuiva. La revedere, la\nrevedere.\" Pe urmă a rămas o jumătate de oră în fotoliu, emoţionat, în lumina verde-\ngălbuie a abajurului, fumînd ţigară după ţigară, fără să ştie că mama i-a dat bună ziua.\nAbia tîrziu a văzut-o, i- a spus cald, mulţumit, cu o voie bună obosită după atîta emoţie:\n„Ce mai faci, spălăcito?\" şi a primit invitaţia la masă, căci la el acasă erau obişnuiţi să\nnu-l aştepte. Tata a chemat un servitor, pe care l-a trimis cu corectura. Gheorghidiu a\nluat apoi dosarul, l-a băgat în servietă la el. La masă a fost drăguţ cu toată lumea, parcă\nmereu înduioşat, liniştit, radios. Au devenit de atunci, el şi Anibal Dimescu, cei mai\nbuni prieteni... Nae Gheorghidiu a căpătat o sinceră afecţiune pentru celălalt... I se părea\nacum, nu ştiu cum, mai uman prin greşeala lui, mai aproape de sufletul lui, şi-l iubea.\nA început să-i laude calităţile politice cu o ostentaţie exagerată. Au fost mai tîrziu mereu\nalături, mai pe toate chestiunile.\nUşa se deschide larg... şi Emilia apare din nou cu o tavă pirogravată, şi pe ea o\nlinguriţă de dulceaţă şi cafea. Mi-e o silă cleioasă.\n- Valeria spune că ţi-o fi sete... cu căldura asta...\nÎntreb cu jumătate voce:\n- Croitoreasa, vară-ta, a plecat?\n- Nu, mai avem puţin.\nSunt stînjenit de parcă sunt un caz patologic. Alături de mine, în casa asta străină, e o\nviaţă de familie cotidiană. Mă simt, gol aşa în pat, ridicol.\n- Ascultă, dragă, mi-ai adus cafeaua, aşa prin cameră cu ea? Ştie că sunt aci?\nîmi răspunde cu buza de sus în piele scurtă, firesc, ca şi cum ar mînca:\n- Şi dacă ştie?\n- Cum: şi dacă ştie?\n- I-am spus că e un coleg de la teatru cu care repet... şi că tu acum citeşti pînă mă\nîntorc. Ce vrei să fie?\nE stupid, dar în definitiv poate să fie şi aşa.\n- Da... dar atunci închide uşa repede.\nÎntr-o miercuri seara venisem pentru masa de seară, căci luni, miercuri şi vineri luam\nseara masa la părinţi; cînd am văzut din birou, pe fereastră, în lumina felinarului,",
  "oprindu-se la poartă Steyrul, lung şi înalt, ca un şlep vechi, cu cioc, ultimul în Bucureşti,\ncred, al lui Nae Gheorghidiu, şi el apoi a urcat cele cîteva trepte, greoi şi cu obrajii\ncăzuţi sub fălcile strînse, cu hainele cu pulpane aşa de lungi, că-1 făceau pitic. Cînd era\nnecăjit, şi era cazul, părea mult mai bătrîn. Era afară zloată şi fulguia. S-a oprit obosit în\nvestibul unde i-a ieşit înainte tata, şi a rămas pe gînduri, cu paltonul pe el, îndelung.\nTîrziu, ca din senin: „Tu nu ştii ce scriu gazetele?...\" Şi cum tata, în vestă, după vechiul\nlui obicei, era nedumerit, i-a întins un ziar independent de seară, cu o notă pe care o\ngăseşti la colecţie, căutînd numărul gazetei, nu mai ştiu care dintre cele trei, dar data da,\ncăci era aproape de Sfîntul Dumitru, cred 19 sau 20 octombrie. łin minte data, pentru că\nalte întîmplări, mult mai personale, din lunile acestea mi-au rămas limpede în minte şi\nîmi servesc ca puncte de reper. ¹\nÎşi sprijinea bărbia în ambii pumni, pe marginea fotoliului.\n- Nu-ţi miroase?\n- Pe cine bănuieşti?... Vreo încercare a gazetei de a stoarce bani.\n- Nota e dinafară... E probabil să fie dată de cineva din partid... Ascultă,\nLumînărarule, dacă apar articolele astea o să transpirăm mult, cu tot frigul de afară...\n- Să întrebăm la gazetă?\n- De prisos... Nu e pornită din redacţie, iar ei nu dau amănunte. Au discutat\nîndelung, şi eu i-am lăsat foarte necăjiţi, căci aveam\ntreabă în camera mea, ca să caut nişte cărţi de mecanică vechi. El a mîncat la noi, iar a\ndoua zi tata era tare mulţumit... Nu ştiu ce au făcut, dar era încîntat, căci gazeta de seară\nîntr-adevăr n-a mai publicat nici unul din articolele promise „pe mîine\".\nNu ştiu însă ce cap au făcut amîndoi, unde se vor fi găsit, cînd au citit, în după-amiaza\naceea, gazeta lor proprie.\nEu am trecut pe la 5 după-amiază pe acasă, ca să aduc mamei nişte cumpărături, şi i-am\ngăsit pe amîndoi plimbîndu-se prin birou de parcă aveau nevralgie. în pagina ultimă a\nVeacului, un articol tipărit cu litere negre şi dese denunţa „scandalul nemaipomenit al\nfurniturilor de cărbuni pentru Calea Ferată\". Un subtitlu pe trei coloane sporea în tărie:\n„Statul jefuit cu un miliard anual\".\nGheorghidiu avea din cînd în cînd cîte un surîs strepezit, de parcă ar fi mîncat aguridă...\n- Ce-i de făcut?... Şi a ridicat receptorul, căci sunase, cu gîndul aiurea. A răspuns ca\nîn treacăt, în locul lui, tata: „Da... Tănase Vasiles-cu... da eu...\" Tata întreba, cu privirea\nnedumerită, cine e? iar eu îl priveam surprins... „Alo... Alo... Cine-i acolo?...\" iar după\nun minut de ascultare, cu fălcile căzute ca la un copoi, de culoarea tîrîtelor, sec: „Du-te-\nn (şi aşa mai departe...), înţelegi? du-te-n...\" Şi întorcîndu-se către noi: Unul care ne\nfelicită pentru „admirabila campanie din Veacul în chestia combustibilului de la Calea\nFerată.\"\n¹ Iată după colecţia ziarului nota:\n„D. Perieţeanu a făcut marele act de curaj de a atrage atenţia că adevăratul dezastru de la C.F.R. fşi are\nobîrşia fn combustibilul cu care sunt aprovizionate C.F.R.\nCu venirea d-lui Nicu Teodorescu la Direcţia Generală a C.F.R. s-a instalat la această direcţie o\nconcepţie cu totul diametral opusă. Căile noastre sunt furnizate de întreprinderile particulare cu o\ncantitate de 250 de vagoane de cărbuni anual.\nDeocamdată, şi din primul moment ţinem să se ştie, nu avem nici o obiecţie de făcut fn privinţa\nsprijinului, întregului sprijin la care are drept industria minieră. De existenţa acestei industrii,\nrecunoaştem fără înconjur că sunt legate mari interese de viitor naţional.",
  "Afirmăm însă, pe baza datelor pe care le posedăm şi care vor fi relevate cu ocazia discuţiei la buget,\ncă foarte uşor şi fără nici o atingere serioasă a intereselor industriei miniere se pot reduce cheltuielile la\nC.F.R. cu mai multe sute de milioane, ba, prin oarecare sforţări, cu miliarde.\nDespre asta pe mîine.\"\nTata a întrebat apoi la telefon, probabil pentru a doua oară, dacă a venit la redacţie\nLadima... De data asta l-a nimerit şi l-a chemat la noi... A venit într-un palton maron,\nscorţos, cu fular de casa cu pătrate galbene-roşii. Cînd a sunat, Nae Gheorghidiu a\ntrecut greoi într-o cameră mai mică, vecină cu biroul, şi a urmărit, fără îndoială, de\nacolo discuţia. Tata l-a poftit jos, a insistat, cînd Ladima voia să stea în picioare:\n- Nu, ia te rog loc. Şi apoi, indulgent: Domnule Ladima, buna dumi-tale credinţă a\nfost surprinsă, şi azi a apărut în gazetă un articol, despre care, ce să-ţi spun?... sunt\nuimit. Ladima, parcă suflecat, cu buzele strînse şi mustaţa ridicată:\n- Da... care articol?\n- Cel cu Căile Ferate... cu furnitura de cărbuni. A precizat de-a dreptul, oarecum\nbătăios:\n- Eu l-am scris.\nTata a început să se bîlbîie... Şi-a ridicat ochelarii negri, i-a pus iar... Nu găsea\ncuvinte... Cred că dincolo Gheorghidiu fierbea...\n- Să ştii că n-ai dreptate... Loveşti prin asta în 15 000 de muncitori şi într-o industrie\nnaţională necesară apărării statului.\nLadima fierbea.\n- Domnule Vasilescu, e o glumă liberală această industrie necesară statului...\nDeocamdată văd că, pentru moment, îi e mult mai necesar statul ei decît ea statului...\nDacă s-ar arde păcură, dacă s-ar importa chiar cărbuni, domnule Vasilescu, statul ar\nrealiza o economie de un miliard anual... Am socotelile în sertar la birou... Acest miliard\ne băgat în buzunar de cîţiva escroci, care constituie un consiliu de administraţie şi\nclientela lor (preşedinte al consiliului de administraţie al uneia dintre aceste mine era\nNae Gheorghidiu). Nu există stat în lume mai jefuit decît acest stat romînesc.\n- Domnule Ladima... Te-nşeli... te-nşeli grozav. Acolo sunt oameni încercaţi... cu\ndragoste de ţară...\n- O dragoste foarte costisitoare... Cunosc oameni care şi-ar iubi ţara şi pentru mai\npuţin de un miliard... Domnule Vasilescu... eu nu vă înţeleg... Ceea ce am admirat la\ndumneavoastră era despărţirea de liberali, căci vă bănuiam dezgustat, fără îndoială, de\nspiritul lor de jaf în averea statului... Veacul trebuia să fie - aşa am crezut că doriţi - un\ntranşeu de protestare împotriva unor metode vechi... O tribună pentru promovat tot ce\ne dorinţă de reînnoire în moravurile noastre politice... Aşa a înţeles şi publicul şi de\naceea ne caută şi ne sprijină.\n- Domnule Ladima... Domnule Ladima... poate că ne-am înţeles greşit. Dar noi nu\nluăm atitudine nici împotriva lui Ionel Brătianu, nici a lui Vintilă, nici chiar a partidului.\n-Dar parcă e cineva care să vrea asta? Se îndoieşte cineva de cinstea lui Ioiel\nBrătianu sau a lui Vintilă? La urma urmelor nici cu partidul liberii n-am nimic, ca\nflamură, dar statul lui major e o adunătură de jecmănitori ai statului. De altfel, dacă nu\nne înţelegem... e o soluţie foarlt simplă... Vă rog să primiţi demisia mea. Şi s-a sculat\nnervos în picioire, a vrut să facă un gest, pe urmă, prea schematic: Bună ziua.\nŞi a plecat pur şi simplu. Tata a rămas în fotoliu, cu mîinile moi împrtiinate pe pîntec...\nŞi-a scos ochelarii şi a început să-i şteargă apoi, nedumerit.",
  "Nie Gheorghidiu a apărut de dincolo, apăsat şi aşa de îngîndurat, încîtcapul îi părea si\nmai mare.\n-E nebun... şi după un răstimp... pentru el însuşi: E nebun!...\n-Ai văzut?... pleacă de la gazetă...\n- Cum o să plece? Moare, fără el...\n-Păi atunci?... după cum văd nu e nici un mijloc...\nNae Gheorghidiu a fumat pe gînduri, a murmurat apoi, cu mimică şi cu sinceră părerea\nde rău:\n-Păcat de el... Ce o să facă? Rămîne pe drumuri iar. Şi tot mai întrislat: Nu se\nrenunţă aşa uşor la o leafă de douăzeci de mii de lei pe lună. Pe urmă s-a întors spre\nmine: Ascultă, Fred, tu eşti prieten cu el, tu ni l-ai adus. Na două mii de lei şi dă-i\ndiseară să mănînce într-o cameră separată la „Chateubriand\", dacă mai e deschis.\nAm respins fireşte banii.\n-Coane Nae... lasă banii acum...\n-Nu, ia-i de la mine...\nE adevărat că trebuia să fie o întîmplare absolut excepţională, ca să dea de la el...\nSurîd, căci mă simt ca legănat, de nedumerire.\n-Încerc... Numai că o să fie de prisos... E foarte încăpăţînat...\n-Fred, ascultă ce-ţi spun eu... Fă-i binele acesta, dacă ţii la el. Că are talent. Gazeta e\nbine făcută. Şi, ca în paranteză: E ca vaca nărăvaşă, după ce a umplut şiştarul, dă cu\npiciorul în el şi-l răstoarnă. Vezi... începe cu icre negre... Dă-i şi homar, fripturi în sînge\nşi nu uita şampania-. E nedus la dame de multă vreme se pare... Şi scurt: Acolo dă tu de\nlatine, hai.\nN-am avut încotro şi i-am telefonat lui Ladima, întrebîndu-l dacă vrea să luăm\nmasa împreună... A primit bucuros...\nDar toate încercările mele de a-l înmuia au fost de prisos. Stătea pe gînduri,\nrezemat de spătar, fuma ţigară după ţigară. Mi-a spus apoi cu o tristeţe care m-a uimit\nşi m-a acoperit ca un doliu:\n- Dragă domnule Vasilescu... Nu te supăra... Eu sunt un om care scrie... Şi dacă nu\nscriu ceea ce gîndesc, de ce să mai scriu? Nu pot altfel.\nTotuşi, în zorii zilei, am obţinut făgăduiala că în chestia aceasta a cărbunilor va amîna\ncampania pentru mai tîrziu.\nÎn legătură cu gazda mi s-a întîmplat în zilele acelea o neînţelegere destul de\npenibilă pentru nervii şi demnitatea mea... Era la vernisajul unei expoziţii colective a\nunui grup de pictori şi sculptori de avangardă... O expoziţie foarte frecventată, cel puţin\nla vernisaj, din pricină că era moda de a fi ostenativ, de a fi neapărat îndreptat\nîmpotriva cuiva... Ciudat era însă că această expozifie era îndreptată chiar „împotriva\nartei\" (Jos arta!), mai curînd însă împotriva tuturor camarazilor care n-aveau talent, nici\nunul, pare-se, deloc. Mai venea lume şi din pricină că la vernisaj avea să vorbească un\nziarist foarte cunoscut, combativ şi revoluţionar permanent... Cum luasem obiceiul de a\nvizita expoziţiile de pictură, am venit încă de pe la ora 11. Am găsit-o pe doamna T.\nacolo, înconjurată cu grabă şi oarecare emoţie de grupul de expozanţi care făceau şi\noficiul de gazde, deşi ei o socoteau oarecum de-a lor. Numai faptul că era ea acolo şi\npentru mine sala cartonată devenise nucleul Bucureştilor în ziua aceea. împiedecat să\nvorbesc cu ea de atîta timp, simplul fapt de a o vedea şi de a fi în aceeaşi sală îmi dădea\nun soi de febră interioară. Pentru că era toamnă tîrzie, deşi vremea era mereu frumoasă,\navea un mantou de stofă de culoarea piersicei palide, cu mînecile terminate prin mici\nmanşoane ataşate, de lutru castaniu, . aproape negru. Din acelaşi lutru, gulerul înalt,",
  "croit ca de tunică, desfăcut la gît, îi încadra obrajii ca într-o catifea neagră, caldă, iar jos,\nla poale, din aceeaşi, o bandă lată ca de două palme, de jur împrejur, înrudirea de\nculoare dintre opalinul stofei şi căldura garniturii de lutru era un farmec în plus... O\nînconjurau toţi, poate şi pentru că ştia să se facă ea singură înconjurată, avea un aer de\ndoamnă ca o stăpînă neoficială, şi erau bucuroşi de un musafir care sporea interesul\nsălii... Surîdea mult, dar cu un soi de rezervă de om care nu ţinea prea mult să se\namestece cu ceilalţi... Cu un aer binevoitor şi absent, ca întotdeauna cînd era în lume...\nDe obicei nu poza, dimpotrivă, acasă, între prieteni buni, sta pe scaun strîmb, dar aci\nparcă ţinea cu orice preţ să evite familiaritatea...\nPrin cuprinsul sălii (ai cărei pereţi erau îmbrăcaţi într-o pînză de ;i sac de culoarea\ncartonului şi iluminaţi de sus de nişte jgheaburi mici de j zinc care cuprindeau lămpi\nalbe ca rampele de teatru) erau nişte fotolii joase de forma celor americane, dar din\nlemn gros, în întregime şi tăiate parcă în felii negre, alternate cu gălbui. Totul avea un\naer uşor improvizat, de decor de teatru...\nNu scosese mănuşile mici de piele care îi răsăreau din mînecile-manşoane şi parcă\nsta dinadins cu coatele sprijinite aşa ca să-i sublinieze frumuseţea mobilă a mîinilor\nînmănuşate. Picioarele de la genunchii goi şi rotunzi în jos (rochiile erau mereu scurte),\nîn ciorapii de culoarea nisipului, desăvîrşit întinşi, erau lipite unul de altul, iar din\npricină că fotoliul în care sta era cam jos, lungite oblic. în toată figura îi apăreau ochii\nacum de un safir mai fumuriu, nu albaştri intens ca altădată, şi dinţii albi, descoperiţi,\nde cîte ori rîdea cu faţa în sus, cu gîtul sprinten către cei care o înconjurau în picioare...\nCînd începuse să fie lume tot mai multă, a apărut şi Ladima într-un palton prea larg,\ncafeniu, cu fular de lînă în pătrăţele galbene şi roşii... Cum l-a văzut, doamna T. i-a ieşit\nînainte bucuroasă şi aproape fără să se scuze faţă de ceilalţi i-a luat braţul tîrîndu-1 într-\nun colţ, cu toate că el se lăsa dus cu oarecare rigiditate orgolioasă...\nAm îngheţat... şi, cu inima stoarsă parcă de un pumn nevăzut, urmăream\nnedumerit şi cu o teamă ca de diagnostic figura ei foarte animată... Ochii îi deveniseră\nde un albastru mat, oţeliu, îşi ţinea cu mîna înmă-nuşată, ca o agrafă minunată, mantoul\ndescheiat de nasturi şi îi vorbea viu, cu o intensitate nervoasă... Mă întrebam uluit dacă\nnu e ceva între ei, dacă el n-a jucat un soi de teatru tăcut şi intens, ascunzîndu-mi abil şi\nfără gesturi totul, îmi ziceam, de pe altă parte, că e firească înflorirea aceasta de veselie\ncînd îşi vede un prieten care a intervenit pentru ea cu atîta bravură şi loialitate, dar mă\nîntrebam şi dacă nu cumva gestul lui n-o fi impresionat-o atît de mult, încît să înceapă\nsă-l iubească. Cu asemenea femeie, pe care tot ce e frumos ca gest şi cinste o stupefiază,\no tulbură, eşti totdeauna neliniştit. Totdeauna „acuza\" primirea, înregistra ca un\nseismograf fiorul oricărui gest frumos şi eram frămîntat, căci simţeam că nu se poate ca\nea să nu fi fixat bravura lui. Eram pe vremuri melancolizat (parcă acum nu?) de orice\nactor care juca subtil, de un domn care spunea lucruri frumoase într-un cerc din care\nfăcea parte şi ea, de un tip prea bine care era dezinteresat amabil cu ea. Mai ales de cei\ncare erau bine, deşi nu-i făceau deloc curte, mi-era teamă. Să nu stimuleze în ea orgoliul\nde a-i impresiona. Urmăream acum mimica ei, fără să înţeleg nimic, cu impresia\nnedefinită şi totuşi sîcîitoare că acolo se decide ceva care mă priveşte, ca o linie care se\ninterferează cu linia destinului meu... Nu era întîia oară cînd o priveam şi-i interpretam\nmimica, atunci cînd vorbea departe de mine. Ca şi acum, de multe ori mă întrebam\nexasperat ce poate să spuie altcuiva decît mie.\nAş fi vrut să fiu aproape să ascult, dar tot ce era bărbătesc în mine se cabra...\nPe de altă parte, ştiam că orice banalitate capătă din pricina vocii ei timbrate inflexiuni\nnuanţate, ca un tremur de înserare, un înţeles sexual care mă dezola. Cîteodată, cînd el",
  "răspundea ceva care o contrazicea vădit, trăsăturile fetei ei se relaxau, gura i se arcuia în\njos, obrajii i se destindeau dezamăgiţi. Se vedea că e nemulţumită, enervată. îşi privea\nmîna liberă strîngîndu-i gînditoare degetele înmănuşate în podul palmei, pe rînd, ca o\nmînă arătătoare într-un afiş. Eram exclus din convorbirea asta, ca dintr-un imperiu\npierdut, care se crea din nou fără mine.\nAtunci am simţit în mod stupid, ca şi cînd gîndurile mele bărbăteşti n-ar fi fost\nluate în serios, de un spirit zeflemist străin, nevăzut, că trebuie să aflu cu orice preţ,\nchiar al unei umilinţe, ce vorbesc cei doi... M-am hotărît să mă apropii cu sentimentul\nde risc incalificabil cu care un trădător se duce la o legaţie străină. Nu faptul de a o\nspiona mă demoraliza, pentru că de mult, printr-un soi de pact ruşinos cu conştiinţa\nmea, hotărîsem că trebuie să-i citesc scrisorile uitate, că trebuie să iau informaţii despre\nea, ba de vreo două ori o urmărisem şi pe stradă chiar. Ceea ce sporea mizeria mea era\ncă spionajul de acum era riscat şi ridicol, de o îndrăzneală de sugestionat, care nu mai\npoate raţiona. Mă strecuram prin asistentă, care acum era foarte numeroasă, calculînd\nsă ajung în spatele lor, îmi alesesem chiar tabloul pe care să mă prefac că îl admir\nabsorbit, cînd am fost reţinut de o mînă solidă.\n- Ce faci, diplomatule?\nEra scriitorul cunoscut, voinic şi binevoitor, care mă privea cordial şi protector...\n- Ei, cochetezi cu arta? Şi întorcîndu-se către un domn care îl întovărăşea: Domnul\nFred Vasilescu, diplomat, sportiv, dansator etc, în flagrant delict de frecventă artistică...\nCe femeie te aduce pe aci, spune drept?\nMă întreba, convins că e cu neputinţă ca un tip ca mine să priceapă ceva din artă, sau, în\nsfîrşit, să aibă alte legături cu arta decît acelea de braconier al amorului. E adevărat că\ndeşi venisem dintr-un oarecare snobism, eram totuşi acolo pentru o manifestaţie de artă\nşi numai incidental acum arta şi tot restul lumii erau trecute într-o zonă de interese\nlimitate, cum era expresia la modă, şi într-adevăr numai o femeie polariza toate\ngîndurile mele. Chiar de femeia aceasta el mă depărta, tîrîndu-mă cu seninătate spre un\npanou maritim, cu jumătăţi de corăbii, cu faruri întrerupte, de parcă totul ar fi fost\npictat pe sticlă, şi spart fiind, n-a mai ştiut nimeni să potrivească bucăţile la loc,\npunîndu-le apoi la întîmplare.\n- Ei, pricepi ceva?\nM-a întrebat provocator, cu un zîmbet voinic şi batjocoritor, de parcă ar fi asistat la\ncine ştie ce experienţă caraghioasă. Eu eram acum însă toropit şi indiferent la batjocuri\nca un anesteziat cu stovaină, dar cu mintea mai limpede, mai intensă, cu mult mai\nactivă decît de obicei... Doamna T. ruga cu o stăruinţă nervoasă şi excesivă pe Ladima,\npîndind în privirea lui, cu zîmbete luminoase întrerupte, să vadă dacă ajunge pînă la el,\ndacă atinge în rezistenţa lui pedala care să răspundă afirmativ. El părea foarte încurcat,\niar ea, pornită, avea aerul că depinde de răspunsul lui. Mi-era cu neputinţă să surprind\nmăcar vreun fragment din conturul inteligibil al unei fraze, ca să pot reconstitui\nconvorbirea lor, dar cum îl ştiam pe el foarte inteligent şi pe ea atît de emotivă, simţeam\ncă acolo e o devenire în care eu eram de prisos. Scriitorul insista mereu, fără să observe\ncît sunt de nervos, pînă cînd, surprin-zîndu-mi direcţia privirii, m-a înterpelat mirat.\n- N-oi fi pus gînd rău urîtei aceleia care stă de vorbă cu Ladima? Şefule, te ştiam\nom de gust.\nParcă m-ar fi stropit cineva cu o cană de apă ca să mă deştepte dintr-o reverie\nstupefiantă.\nAm ridicat din umeri ca insultat de această presupunere, dar în mine s-a instalat\nun semn de întrebare, ca gravat cu un stilet acid.",
  "Să fie într-adevăr urîtă?... E posibil deci ca un scriitor, om presupus de gust, s-o\ngăsească urîtă? E adevărat că acum, parcă scăpat de hipnoză, nici mie nu mi se părea\nfrumoasă. Faţa ei, care de obicei era absentă şi gînditoare, înregistrînd interior şi lin cele\nmai mici nuanţe ale clipei, de îi puteai urmări succesiunea gîndurilor doar pe crisparea\nuşoară a buzelor, pe obraji, pe ochii albăstriţi ca trecerea umbrei unui nor pe apă, era\nacum foarte vie, prea expresivă, cu un fel de mimică nuanţată, ochii înşişi nu mai aveau\nvioriul-albastru al clipitei de gîndire, ci erau pozitivi strălucitori, dar ca de oţel, buzele\nse răsfrîngeau, de o mobilitate excesivă, pîndind răspunsul lui Ladima.\nNu era întîia oară cînd faţă de mine se spunea că e urîtă... Mai ales cînd era necăjită,\nlegată de nemulţumiri practice, pierdea foarte mult... Ochii îşi schimbau culoarea şi se\nadînceau în orbite. Corneea i se injecta cu fire roşii şi parcă devenea de sticlă, toată se\nvestejea subit. Atunci îşi neglija şi ţinuta. Frumuseţea ei era foarte sensibilă la viaţa\ninterioară, şi cred că niciodată n-a fost mai frumoasă ca la vreo cîteva luni după\nînceputul iubirii noastre, cînd părea exasperată de iubire. Şi atunci avea ochii intenşi,\ndar de o limpezime care făcea cu albul corneei (nu era chiar alb, avea ceva din catifeaua\nnedefinit verzuie a unei petale de trandafir alb, căruia i s-a injectat artificial culoarea\nverde...) să dea o impresie de vis. Ardea toată aşa cum nu mi s-a mai întîmplat să simt\nfierbinte un corp omenesc, de o sănătate mlădioasă şi sprintenă de animal tînăr, buzele\nîi erau într-o tensiune mică de fiecare clipă, totuşi fără răsfrîngeri tari ca acum... E\nadevărat, însă, pentru că depăşisem parcă limitele, într-o vreme toate aceste amănunte\nse exageraseră ca într-o exasperare... Ochii deveniţi prea ficşi îi ieşiseră puţin în afară,\nalbul lor se mărise straniu, buzele îi erau aproape crispate. Căpătase şi un tic foarte\nnervos, de a duce mîna la rădăcina gîtului, în adîncimea unde se întîlnesc tendoanele.\nEra în vremea celei mai mari exasperări senzuale dintre noi, cînd ne închideam ca nişte\ndemenţi în vreo cameră de hotel ardelean, de sîmbătă seara pînă luni dimineaţa. Nu-i\nplăcea nici o perversiune, nici o „rafinerie\" aşa-zisă de femeie modernă, dar punea atîta\niscusinţă, ştia să abuzeze de toate posibilităţile posesiunii, să ceară simţurilor prelungiri\niscusite, totul pînă în pragul nebuniei, cînd dezlănţuirile brusce, după atîtea reţineri, nu\nmai ştiam de ne vor lăsa în toate minţile. De sîmbătă seara pînă luni dimineaţa, arzînd\nmereu, nu era niciodată la fel, cum desigur nu e niciodată la fel capriciul ciocîrliei în\nzbor. Din pricina acestor ore îndelungi, petrecute împreună, întîlnirile cotidiene grăbite,\ntotdeauna automatizate şi deziluzio-nante, nu ne mai interesau. Aşteptam tăcut şi\nconcentrat mica noastră vacanţă săptămînală, căci buna negustorită nu lipsea niciodată\nde la magazin (sau aproape niciodată). Cînd starea ei vizibil anormală s-a agravat, cînd\nfixitatea privirii a început să devie oarecum îngrijorătoare, dublată de o stare de\nnelinişte şi teamă permanentă, cu ticul nervos al ducerii mîinii la gît, cum alţii şi-o duc\npe inimă ca să-i simtă bătăile (ea spunea că îşi simte acolo pulsul intens), a trebuit să\nconsulte cîţiva specialişti. Eu însumi aveam dureri mari în ceafă şi-mi simţeam parcă\nochii de carton. Ruptura, provocată apoi subit şi brutal de mine, chiar în vremea acestei\nexasperări, i-a agravat net patologicul tulburării, pînă cînd, nemaiputînd umbla pe\nstradă, din nelinişte nedefinită, a intrat într-un sanatoriu la Viena.\nCu toate acestea era frumoasă, cînd se consuma ca o faclă numai flacăre. Astăzi, cu\ntot dramatismul mişcărilor ei, sau desigur chiar din cauza asta, era urîtă. Drept să spun,\nvag mă mulţumea faptul acesta, căci mă măgulea gîndul de a şti că e frumoasă numai\ncu mine şi mai ales numai prin mine.\nCînd am scăpat de scriitori şi cînd lumea s-a mai rărit, Ladima, despărţindu-se de\ndoamna T., a pornit să cerceteze cu luare-aminte tablourile. Cînd a venit în dreptul meu\na început să-mi vorbească brusc, nervos, simulînd totuşi, de parcă am mai fi stat de",
  "vorbă în aceeaşi zi, convorbirea noastră fiind doar întreruptă... In dreptul nostru erau\ntrei pînze ale unui pictor rus care înfăţişau cîteva scene apocaliptic geometrice, însă cu o\ngeometrie de raze lungi şi de cercuri de culoare de aceeaşi nuanţă, suprapuse, care-i\nplăceau mult lui Ladima, căci le examina nervos şi stăruitor.\n- Mare pictor... Asta da... e un progres în artă.\nMă întrebam dacă nu căuta să afecteze o preocupare periferică, tocmai fiindcă\nsimţea că între noi a intervenit ceva care nu permitea lămurire, o situaţie falsă. Privea,\npuţin teatral, apropiindu-se şi depăr-tîndu-se, ca să refere parcă pentru el însuşi.\nPe urmă, brusc, fără să mă privească, în clipa cînd traiectul lui îl\napropia de mine.\n- Doamna Mănescu stăruie de două zile ca să primesc la gazetă pe un oarecare D.\nŞtii ce buget de sărăcie avem şi m-a enervat că a trebuit\ns-o refuz.\nŞtiam cine e D. şi a fost în mine ca o schimbare de cadril în nelinişte, căci limpezit\nbrusc din partea lui Ladima, devenisem nervos din cauza\nacestui D.\n- Spune că e într-o mizerie care-ţi face milă, că nu are nici un rost... Acum în iarnă\nl-a dat afară proprietăreasa. Să-i fac măcar un loc de corector. A trebuit să refuz şi asta.\nPe urmă tipul e absolut insignifiant.\nD. acesta era un fel de tînăr îmbătrînit, care-ţi dădea impresie de murdar. Ne\nîntîlneam foarte des la doamna T. Mărturisesc că mă irita prezenţa lui, pentru că era de\no insistenţă de ţînţar gonit.\nÎmi apărea destul de nelămurit, ca situaţie în legătură cu ea, mă întrebam dacă nu\ncumva e vreun frate de al ei, bănuiam cine ştie ce dramă de familie. Foarte tîrziu am\naflat că nu poate fi vorba despre asta, dar tipul nu era mai puţin ridicol cu ochii lui\ntulburi de slugă jignită, aducîndu-i flori şi venind noaptea la ea.\nEvident că era destul să mă gîndesc serios, ca să mă liniştesc (deşi chiar simplă\napropierea lui şi tot jignea). Era peste putinţă ca să fie ceva f jfe ei, oricît de mare ar fi\nn\nfost aşa de invocata perversitate femeiască... Întîi era un motiv de incompatibilitate.\nFemeia aceasta nu putea suporta fizic nici o urîţenie. Asta mă făcea să nu mi-o pot\nînchipui niciodată vînzîndu-se, de pildă, chiar în clipele ei de greutăţi materiale,\nvreunui bătrîn flasc, cu carnea învineţită, roasă de eczeme. Nu putea măcar să\nprivească asemenea lucruri, fără să i se irite cu adevărat pielea. Pe corpul ei însuşi nu\nputea suporta nimic. Avea cea mai curată piele pe care am văzut-o vreodată. Nu răbda\nnici o atingere murdară, nici o rosătură, fără să nu se furnice toată ... Cred că aceste\naceste continue plimbări nervoase ale mîinilor ei în jurul gîtului, spre urechi, erau un fel\nde reflexe nervoase provocate de piele. Nu fusese bolnavă niciodată, parcă nici microbii\nnu-i putea suporta... Îmi spunea că o dată, la ei acasă, toţi copiii se îmbolnăviseră de\nscarlatină fără să se prindă de veste. Ea n-a avut nimic şi au şi renunţat s-o mai izoleze.\nDe o rezistenţă vie, total imună, ea exagera însă în sensibilitate, organic, toate ... Un\nsimplu guturai o deprima ca o catastrofă, un coş o împiedica să lucreze. Orice atingere\ndin pricina sensibilităţii avea rezonanţe în tot organismul ei, încît cei care, voinici,\nsuportau furuncule, fără să se întrerupă de la activitatea lor, ţi se păreau, prin contrast\nde o nepăsare de rinoceri care suportă familiar cuiburi de păsărele în piele. O dată a fost\nintoxicată nu ştiu din ce cauză şi ea a suportat săptămâna de boală ca o agonie,\ndesfiinţată de dezgustul vomitărilor, neadmiţînd cu exasperare să fie văzută nici măcar\nde rudele alarmate de suferinţa ei şi de acest mister, toată săptămâna. Cum era să-mi\nînchipui că femeia aceasta curată ca un căţel de rasă, care nu bea de două ori din",
  "aceeaşi apă din farfurie, care într-adevăr, dacă se servea din nou dintr-o mîncare de\npui, cu sos, schimba iar farfuria, căci oasele şi sleiala o făceau să leşine parcă (în case\nstrăine, ştiu că tocmai din pricină că nu putea cere să i schimbe farfuria nu mai cerea\nniciodată din acelaşi fel), ar fi putut îndura aproape parcă mirositoare, murdară, a\norganelor şi secreţiunilor lui D.? Asta depăşea tot ce-mi puteam închipoui.\nAstăzi încă, unul dintre, sentimentele mele de orgoliu e că femeia acesta, care\narunca apoi pieptenul pe care i-l cerea vreo prietenă, a folosit de cîteva ori cu mine\naceeaşi perie de dinţi... Am uneori ameţeală, ca şi cînd aş fi trecut pe lîngă un pericol, la\ngîndul că am avut curajul să fiu inconştient de natural lîngă o asemenea femeie ) căci e\nprobabil că mai ale la început, pînă i-am descoperit cu uimire sensibilitatea - eu o\ncredeam vînzătoare de magazin banală - am fost cu ea aproape inconştient). Nu numai\ndespre D., nu numai despre Ladima, dar despre Mărginoiu însuşi, care avea un fel de\niritaţie, furunculoză a pielii pe coapse - ştiam de la baia de aer cald - eram.liniştit cînd\ngîndeam, căci îl compătimeam dinainte pentru imprudenţa de a apărea gol, lîngă o\nprivire atît de neliniştită şi iscoditoare, cu senzaţii repulsive ca ale femeii acesteia. Iar\n„amor\" îmbrăcată, în maşină, ca atîtea femei, sau dusă de întîmplarea unui flirt nu făcea\ncred niciodată, căci ştiu dezgustul cu care asculta povestindu-i-se astfel de cazuri. Sincer\ncompătimeam şi dispreţuiam pe bărbaţii care s-ar fi aventurat inconştienţi în intimitatea\nacestei femei, ca pe acei gafeuri care într-o casă mare nu şi-ar fi dat seama unde sunt şi\nar fi fost ca la ei acasă, cu libertăţi comode sub privirile imperceptibil consternate ale\ncelorlalţi musafiri.\nEra destul, deci, cu toată iritarea mea spontană, să mă gîndesc serios, ca să-mi dau\nseama că e peste putinţă ca între doamna T. şi D. să fie mai mult decît o strîngere de\nmînă (şi aceea încă, desigur, greu\nsuportată).\nDacă intervenea pentru el atît de insistent, acum, era desigur din bunătate. Era cu\nadevărat foarte bună, un soi de bunătate spontană, din reacţie imediată, parcă tot de\nnatură epidermică, din incapacitatea de a suferi răul sau falsul, căci asta i-ar fi cerut\nsforţări sistematice, de care\nnu era în stare.\nAcasă am găsit pe tata şi pe Gheorghidiu - era o zi cînd ne întîlneam la masă - şi\ncum acesta avea o criză de ficat (din cauza asta purta cred brîul lui Iov), n-am putut\nvorbi nimic. Se trîntise în fotoliu şi transpira rece, cu ochii tulburi, şterşi, cu valuri de\nzăduf în obraz, mereu căutînd, strîmb, o poziţie mai comodă. Ştiam toţi că suferă şi mi\nse părea, nu ştiu, un soi de lipsă de respect să fac abstracţie de durerea lui şi să-i propun\nangajarea lui D. Mai tîrziu n-am mai avut însă nici un prilej să\nintervin.\nDe altfel şi tata şi Nae Gheorghidiu erau din ce în ce mai neliniştiţi şi mai preocupaţi de\nsoarta colaborării cu Ladima... El scria gazeta ca şi cînd ar fi fost a lui şi nici nu concepea\nmăcar că ar putea să scrie altfel... Negreşit, aceasta aducea cititori, dar contrazicea prea\nmult intenţiile proprietarilor... Din ce în ce mai mult Veacul devenea un organ\nduşmănos industriei şi comerţului, ceea ce în nici un mod nu se potrivea gîndurilor\ntatei, sau lui Nae Gheorghidiu... într-o zi acesta ne-a arătat enervat un anunţ ironic în\npagina întîia a Veacului, pe două coloane, în chenar, cu litere groase: „Fabricile de\ngheaţă cer sprijinul statului. Gerul excesiv face inutilă gheaţa artificială, năruind astfel o\nindustrie atît de necesară apărării naţionale. Se cere ca statul să ia asupra sa, cel puţin\nîn timpul iernii, cumpărarea întregii producţii de gheată, altfel fabricile vor fi nevoite să\nînchidă, lăsînd pe drumuri pe lucrători.\"",
  "Pe urmă, ieşirile împotriva industriei „parazitare\" au devenit tot mai numeroase...\nLa început, lui Nae Gheorghidiu îi era teamă ca această campanie împotriva industriei\nnaţionale să nu supere pe şeful partidului... Ionel Brătianu era însă atît de preocupat de\nproblema regentei şi a menţinerii „actului de la 4 ianuarie\" ¹, încît tolera orice\ndivergenţă, pe orice chestie, era gata să trateze cu orice partid, subvenţiona chiar gazett\ncare atacau pe liberali, cerînd numai atitudine convenabilă pe această „chestie închisă\"...\nMai cu seamă în zilele acestea, ale procesului Manoilescu², îngăduia orice, devenise\nîmpăciuitor, părăsind cu totul faimosul sectarism, numai în schimbul admiterii\n„actului\". L-am văzut în ziua proclamării la Cameră; albise, obrajii i se micşoraseră şi se\nadînciseră mult, părul dat peste cap era ca o chică de poet cărunt, ciocul era de\nasemenea schimbat. Nu l-aş mai fi recunoscut pe stradă. Şi asta numai în cîteva luni de\nzile.\nLa început îi fusese teamă ca, supărat din pricina remanierii, Gheorghidiu să nu se\nadaoge cumva la numărul acelora care, politicieni încercaţi şi abili, ştiau ce înseamnă „o\nchestie\", şi refuzau să recunoască „de drept\" „actul de la 4 ianuarie\", căci de fapt îl\nrecunoşteau mai toţi. îi era teamă că Veacul ar fi putut să aibă o atitudine echivocă...\nCum, dimpotrivă, gazeta părea să fie anticarlistă, căci se făcea, vag de tot, e drept, ecoul\nştirilor defavorabile prinţului exilat, cu două sau trei zile înainte de serbarea donaţiei\nMuzeului Simu, cu o săptămînă deci înainte de moarte, Ionel Brătianu i-a telefonat pe la\n2 după-amiază lui Gheorghidiu, care a primit vestea năucit de uimire şi de fericire, că\nvrea să-l viziteze, dacă e acasă... Cînd a sosit, a fost primit de la portiţa de fier de\nGheorghidiu, iar după ce a luat loc în biroul cu uşile-oglinzi, împărţite în careuri, şi cu\nmuchii de aur, liniştit ca un stăpîn acasă la el, a spus că ţine să-i aducă personal\ncordonul Coroanei Romîniei (pe care, după tradiţia liberală a remanierilor, i-1 dăduse\ndrept consolare) şi se scuza că nu avusese timp, din cauza împrejurărilor (moartea\nregelui, aranjarea practică a regenţei etc), să i-1 înmîneze... E de prisos să spun ce\nsperanţe - împotriva evidenţei - a legat Gheorghidiu de acest „gest\" al lui Ionel\nBrătianu. A crezut că s-a întors iar roata norocului politic. Venirea peste o săptămînă\nabia la şefie a lui Vintilă Brătianu, marele pontif al industriei naţionale, 1-a făcut să\nîngheţe de teama vreunei imprudenţe. E uşor de înţeles că a avut aproape o sincopă\ncînd a citit chiar în ziua aceea, în Veacul, un articol îndîrjit împotriva industriei şi a\nbăncilor „parazitare\". Prăbuşirea Băncii Elino-Romîne de la Galaţi, urmată de\nsinuciderea directorului general, ca şi prăbuşirea în aceeaşi săptămînă a altor bănci,\nieşene, se dovediseră un grav simptom de maladie financiară. La rîndul lor, băncile\nbucureştene începură să avizeze la măsuri de salvare.\n¹ Prin actul de la 4 ianuarie 1926, Parlamentul a votat fndepărtarea prinţului Carol de Hohenzollern\nde la succesiune şi recunoaşterea fiului său, Mihai, ca principe moştenitor.\n² Mihai Manoilescu (1891 - 1950), economist, om politic, subsecretar de stat (Finanţe) în guvernul\ngeneralului Averescu (30 mart. 1926 - 3 iunie 1927) şi ministru de externe fn guvernul profascist Gigurtu\n(1940). La întoarcerea de la Paris, în noaptea de 23 spre 24 octombrie 1927, a fost arestat, autorităţile\ndescoperind asupra lui 4 scrisori ale prinţului Carol către I. I. C. Brătianu (atunci prim-ministru), Iuliu\nManiu, N. Iorga şi Averescu, prin care acesta îşi exprima dorinţa de a reveni în ţară. Guvernul a hotărît ca\nMihai Manoilescu să fie deferit imediat Curţii Marţiale, fn favoarea acuzatului, la proces, s-au pronunţat\nAverescu, Iorga, Iuliu Maniu şi I. Mihalache. Completul de judecată, dominat de ofiţeri procarlişti, la 14\nnoiembrie 1927, a decis achitarea lui Manoilescu.",
  "Fiecare din ele avea imobilizate, în poliţe dubioase, sume mari de foarte multe milioane,\nîmprumutate de altfel prietenilor politici, pe poliţe de complezenţă, bani daţi cu intenţia\nsă nu mai fie achitaţi vreodată şi care nu erau în realitate decît plata unor servicii pe\ncare aceştia le făceau, cînd erau la putere, băncilor şi industriilor lor. Acum acestea\nîncercau să treacă statului, rînd pe rînd, aceste „portofolii dubioase\". ¹\nNae Gheorghidiu a telefonat îndată după apariţia ziarului tatălui meu, să vie neîntîrziat\nla el.\nI-a cerut să-i spuie limpede lui Ladima că Veacul nu numai că nu poate lua atitudine\nîmpotriva comerţului şi industriei romîneşti, dar că înţelege să le sprijine călduros în\norice împrejurare... Să-i spuie că orice atac în această privinţă, cu tot regretul, va\nînsemna o încetare de colaborare, îl ruga însă pe tata să facă tot posibilul să-l convingă\npe Ladima să accepte punctul acesta de direcţie, căci n-ar fi vrut deloc ca el să plece.\nCînd s-a spus aceasta, directorul Veacului a scris o scrisoare de demisie fără să spună o\nvorbă... Tata a rupt-o şi l-a invitat seara după masă la noi. N-a venit.\n¹ Articolul din Veacul e într-adevar de o violenţă surprinzătoare de la titlu: Portofolii putrede ţi suflete\ndescompuse, pînă la afirmaţia că: „ne aflăm nu numai în faţa unui procedeu de un sadic cinism, care\nimpune astăzi statului jefuit să plătească, tot el, păgubaşul, comisioanele prevaricatorilor în sumă\nprobabil de miliarde, dar şi a unui act de demenţă politică, sortit să ducă la ruină statul actual, prin\nsecătuirea tezaurului şi prin distrugerea oricărui prestigiu de guvernămînt\".\nIn felul ei redacţia Veacului era foarte interesantă. Cu discuţii vecinice... cu vizite de actriţe, căci\nEmilia venea des cu prietene de-ale ei. Personal n-am făcut parte dintre redactori... într-o zi însă, ieşind\nîmpreună de la o şedinţă a comitetului S.S.R., am stat mai mult de vorbă cu Ladima şi i-am arătat absolut\nsincer şi fără nici o intenţie (deşi m-aş fi simţit bine la o astfel de gazetă, căci am aflat abia mai tîrziu că e a\nlui Gheorghidiu) cît de mult preţuiam atitudinea şi nervul cu care e scrisă foaia... M-a invitat să colaborez,\nînsă numai după un timp de reflexie vagă, mai mult aşa ca o politeţe... N-am putut să-mi dau seama dacă\nsuccesul n zăpăcise într-atît, încît credea că nu mai are nevoie de nimeni, sau dacă nu era poate cumva\nfaptul că, deşi eram de atîtea ori de acord, mă preţuia totuşi prea puţin. A adăugat mai tîrziu, e drept\npuţin cam stînjenit: „Avem un buget penibil... Dă-mi din cînd în cînd cîte un foileton... 500 de lei e tot ce\nputem plăti...\"\nAm primit şi mă duceam adesea pe la redacţie, unde după un timp fncepuseră să vie - cîteva figuri\nde „suprafaţă politică\", dacă e permis cuvîntul... Excesiv sentimental, Gh. Ladima lua drept prietenie\ngestul acestora de a-l vizita - poate era şi destul de măgulit de actul lor, de vasalitate oarecum - iar ei erau\nbucuroşi ca, pentru două ţigări fumate acolo, să-şi asigure prietenia unei gazete atît de temute, unde se\nputeau face dări de seamă interesate, sau publica note, care totdeauna vizau ceva, caricaturi etc. Se făcuse\nastfel un fel de redacţie onorifică, făcută din foşti şi viitori deputaţi, secretari generali, ba şi vreo doi foşti\nminiştri, care treceau intre 12 - 1 şi 6 - 7, ca „să mai dea bună ziua campionului.\"\nBirourile ziarului erau tot aşa de primitive ca o baracă improvizată... Pe strada Millo, trei camere\nmici, de apartament banal, la etajul doi. Una pe dreapta cu anunţ: „Administraţia\"... O masă neagră,\nmare, pe care veşnic erau hîrtii fn dezordine şi registre încălecate... Expediţia o făcea servitorul Ia o masă\nrudimentară. Prin colţuri, colecţii, pe culoar alte teancuri, fn stînga era o măsuţă cu maşina de scris... Altă\ncameră era a secretarului de redacţie şi a redactorilor... O masă de bucătărie, lungă aproape de la un\nperete la celălalt şi fn jurul ei cîteva scaune... Nu era vopsită fn nici un mod... bradul purta fncă urma\nrindelei... Era doar acoperită cu hîrtie albă de ziar prinsă cu pioneze.\nE adevărat că niciodată nu erau mai mult de doi redactori acolo... Altfel n-ar fi fost de ajuns nici\nscaunele, nici cuierul.\nŞi mai era biroul directorial... Foarte mobilat în contrast cu sărăcia improvizată a restului... Dar era\nuşor să vezi că mobilierul era adunat cu pantahuza, de la proprietari probabil... O canapea şi un fotoliu\nvechi, de piele, scoase din uz, un birou mare de tot, de stejar căptuşit cu foiţe de nuc, scorojite şi căzute\nici-colo, ca la o casă pereţii leproşi. Pe jos nici un covor... pe pereţi originalele caricaturilor care apăreau fn\ngazetă, fnrămate englezeşte, cu chenar subţire negru... Se aşeza fiecare cum putea... Uneori cînd musafirul\nera, de pildă, o fostă excelenţă care urca scara numai ca să spuie „una bună\", o replică picantă sau o",
  "anecdotă, se antrena povestind, pînă se instala de-a binelea fn jumătatea de fotoliu a lui Ladima, care şi\naşa se plimba mai mult prin odaie, iar cînd venea băiatul cu manuscrise sau corecturi, lucra fn picioare pe\ncolţul biroului. Am impresia că toată lumea ştia a cui e gazeta şi credea că şi Ladima ştie, dar cu toţi\ngăseau că are atîta libertate ca să poată fi de folos oricui.\nCăci oricine era binevenit Ia redacţie, fn afară de o singură categorie de oameni: economiştii. Orice\narticol de finanţe îl scotea din sărite... Veacul publica din cînd în cînd note de batjocură sîngeroasă... Corbii\nmatematici ai mizeriei sau A venturierii şi şarlatanii improvizaţi medici financiari. O „casetă\" grasă cerea pentru\neconomişti o uniformă deosebită:\n„Oameni buni, faceţi-Ie o uniformă ca la cioclii... Un soi de frac alb cu şireturi negre, ca să-i\ncunoaştem din depărtare pe stradă, să ne putem feri de ei.\"\nE drept că atitudinea lui era privită cu indulgenţă, căci chiar în redacţia onorifică toată lumea era\nmai mult sau mai puţin economistă, ca de altfel nouă zecimi din romînii în haine negre, între anii 1918 -\n1928. Deşi erau însă de părere contrară, răspundeau directorului cu un surîs de acceptare, care părea să\nspuie că, dacă nu admit ideile, oricum admiră vehemenţa lor literară... Ceea ce e sigur e că în această\nepocă economiştii erau foarte preţuiţi şi, în orice caz, singurii oameni care aveau, în vremuri aşa de grele,\nlefuri princiare. Mai ales că, asemeni medicilor în timp de epidemie, erau chemaţi în mai multe locuri o\ndată şi nu era unul să nu fie fn cinci, şase consilii de administraţie sau comisii deodată. Condiţia ca să fii\neconomist era să nu ai nici o profesie şi nici carieră marcată, căci atunci erai socotit „diletant\". Făceau\nbineînţeles excepţie de la aceasta inginerii şi avocaţii, care erau dimpotrivă bineveniţi. Medicii erau\nadmişi numai dacă nu mai practicau. Ceea ce e cert e că mai ales cei necunoscuţi, în nici un fel, şi\nîndeosebi tinerii se puteau instala, publicînd articole cu cifre, drept specialişti.\n- Domnule Ladima, cum poţi să susţii asta?\nLadima se-nfuria şi suferea cu adevărat că nu poate convinge. Se plimba furios prin odaie şi vocifera.\nHainele negre, largi, de pe el, îi dădeau un aer de pledant patetic. Deşi gulerul scrobit era foarte larg, avea\nticul de a-l tot lărgi, cu două degete, ca şi cînd tot l-ar fi jenat.\n- Domnule, toţi avocaţii fără clientelă, toţi studenţii care nu şi-au încheiat studiile acum au devenit,\npeste noapte, doctori în ştiinţele economice. S-au impus ca nişte intendenţi escroci în familii burgheze şi\ntimorate. Nu e minister fără un oficiu de studii... Ba unele au cîte două, trei, şi pentru direcţiile generale...\nEi bine, asta nu va împiedica statul ca în curînd — ascultă-mă, în curînd - să facă disperat apel la experţi\nstrăini.\nUn fost deputat, voinic ca un luptător de circ, cu cap de copil, surîdea plin de el.\n- Ha, ha, ha. Experţi străini... şi-l privea compătimitor. Crezi serios asta, domnule Ladima?\nDumneata ştii că economiştii noştri sunt consultaţi de către străini? Ştii ce impresie extraordinară au făcut\nfn comisiile de la Geneva?\nLadima arunca tocul enervat:\n- Asta-i...! Lasă-mă... lasă-mă, domnule!... Ascultă ce-ţi spun... Vor fi chemaţi experţi străini... Nu e\nbancă fără zece economişti improvizaţi directori, cu birouri americane, cu zeci de dactilografe, cu portari\nfn livrea şi cinci călătorii pe an la Berlin - Londra - Paris... Nu e bancă fără „oficiul ei de studii\". Ei bine,\nasta nu va împiedica jumătate din ele, cel puţin, sî se prăbuşească... E un domn director general al uneia,\ncare vrea să ne înveţe săptămîna trecută finanţe, la Fundaţie... Ei bine, prăbuşirea ăstuia va fi ceva mai\ntragicomică...\nŞi, descoperind ceva în gazetă, ridicînd mîinile cu manşete burlane, a trîntit foaia pe birou ca jignit\npersonal.\n- Uite, domnule, un tartor al economiştilor, raportorul general al bugetului, imbecilul de Oromolu.\nUită-te şi dumneata. Exprimă în raportul lui nădejdea revalorizării leului... Ai înţeles?... Revalorizarea\nleului! Miliarde se vor cheltui cu asta... Cu aberaţia revalorizării monetei. Uite ziarul... citeşte.\nÎn timp ce noi ne grămădisem pe foaie, ca să cetim raportul, el a început să-şi ciupească mustaţa, şi-\na potrivit gulerul şi a redactat o nouă casetă, cu rînduri groase de tot, pe două coloane: Ministrul\n„bugetului de aşteptare\" crede în revalorizarea leului fi bazează bugetul pe ea... E naiv, nebun sau de rea-credinţă.\n(A doua zi a apărut „Raportorul\" în loc de „Ministrul\" - şi asta m-a mirat mult, îndemnîndu-mă spre tot\nsoiul de presupuneri.)\nAltă formulă care-l scotea din sărite era „criza\", într-o seară de ninsoare abundentă şi domoală,\neram în redacţie vreo cinci sau şase inşi. Fostul ministru care spunea anecdote picante Emiliei şi unei alte\ncolege de la teatru (veniseră să-l ia pe Ladima), un deputat, cunoscut avocat liberal. Ladima, care citea\nziarele de seară, şi-a aruncat ochii pe caricatura dintr-unul, pe care abia îl despăturise... înfăţişa pe Vintilă\nBrătianu stînd de vorbă cu doi cetăţeni jigăriţi. Avea jos următoarea legendă: „- Lăsaţi, că dacă facem\nstabilizarea, o să treacă şi criza...\n- Domnule ministru de Finanţe, să nu cumva să se stabilizeze... criza.\"",
  "Ladima a început să trîntească tamponul sugătoarei şi tot ce a găsit la îndemînă, ca un copil înfuriat, căci\nera, cînd se aprindea, copilăros, în desenul cu caricatura pe care o zvîrlise cu furie pe birou.\n- Ce cruntă prostie... auzi criză!\nDeputatul a rămas încremenit, fostul ministru s-a întors şi el spre noi, dar cu mîna tot pe umărul actriţei.\n- Cum, domnule Ladima, dumneata crezi sincer că nu e criză?... Poeţii ăştia sunt teribili, domnule...\nCăci am auzit că eşti poet... Spunea ieri cineva la „Capsa\"...\nLadima publica versuri de mai bine de 20 de ani.\nS-a oprit din plimbatul în cameră, parcă avea febră, cu ochii albaştri ca un smalţ şters, în orbitele prea\nmari, cu gulerul scrobit prea larg pentru gît, mustaţa vie.\n- Ce-i aia criză?\nŞi deputatul avocat, îndesat şi mînios:\n- Sărăcie generală, domnule... Sărăcie... Ei, drăcia dracului. E ţara săracă...\n- Asta e criza dumitale! Ei, atunci e fals... Nu e criză, e o idioţenie economică... Ascultă ce-ţi spun.\nLumea e bogată... e mai bogată ca oricînd, orice-ar spune economiştii dumitale imbecili. Statul, el, trece\nînsă printr-o criză cumplită. Şi asta e cu totul altceva... Nu e o criză economică... e o criză a statului\nromînesc, domnule deputat şi domnule „fost şi viitor ministru...\" înţelegeţi!\nFosta excelenţă a surîs indulgent, ca de o enormitate, şi a spus fără emfază:\n- Statul e sărac, pentru că e lumea săracă.\nLadima' striga, gesticulînd, de erau să-i sară manşetele...\n- Nu e adevărat... E sărac pentru că nimeni nu-şi plăteşte impozitele. Nimeni, înţelegi dumneata?...\nPentru că toţi îl duşmănesc.\n- Aci e un cerc viţios... Dacă n-au oamenii, de unde vrei dumneata să plătească?\n- Nu-i adevărat... Dovadă că unii plătesc totuşi... Culmea e că plătesc cei mai săraci,\nsingurii... funcţionarii.\nSigur de el, tacticos, ca şi cînd ar fi făcut o întrerupere în Parlament, fostul ministru se oferi să aducă un\nargument decisiv cu blîndeţe retorică.\n- Domnule Ladima... Nu e chiar aşa. Impozitul industrial şi comercial în 1926 a dat 1.461 de\nmilioane. Anul acesta să zicem că va da 1 miliard. Pe urmă ai avea dreptate... aşa ar fi dacă veniturile\nstatului ar fi scăzut numai la impozitele directe... Partea gravă şi care dovedeşte criza este că au scăzut\nveniturile indirecte. Dumneata eşti poet, cum spune dumnealui, dă-mi voie să-ţi explic pe îndelete asta...\n- Nu-mi explica nimic.\n- Atunci nu putem vorbi nimic... Eu cum te las pe dumneata? A scăzut adică venitul vămilor, al\ntaxelor pe consumaţie. Au scăzut din cauza sărăciei consumaţiile... şi deci şi veniturile statului... Numai la\nalcool de la 1 miliard şi jumătate, au scăzut aproape la cîteva milioane anual.\nLadima nu se mai putea stăpîni, şi nu conţinutul discuţiei, cît această lipsă de disciplină în discuţie era\npentru cei doi o indicaţie despre superioritatea lor.\n- Ei, bine, asta e nemaipomenit... Crezi dumneata sincer că se consumă azi mai puţin alcool decît\nînainte?... Cu adevărat, crezi dumneata că azi se consumă numai cîteva vagoane de alcool în toată ţara\nromînească?... Ştii dumneata cîte fabrici avem? Poate că mii şi mii... Ştii dumneata cîte plătesc impozit\nastăzi? Mă întreb dacă vor fi două-trei care să nu fraudeze. Ştii că mai toate băncile şi industriile lucrează\ncu două rînduri de registre? (Era în 1927, deci cu cîţiva ani înainte de criza mondială.) Aci e jaful cel mai\nsfruntat... înţeleşi toţi cu agenţii statului, nimeni nu mai plăteşte. Fraudele directe... evaziunile fiscale vor\nnărui statul romînesc... Să-ţi spun eu dumitale, un adevăr, ca fierul înroşit de viu: Nu există duşmani mai\nmari şi mai aprigi ai statului romînesc de azi decît ungurii şi burghezia romînească. Statul e sărac,\nfalimentar... Marea industrie îi fură anual, sub pretext de furnituri naţionale, cîteva miliarde. Prin jocul\ntaxelor vamale protecţioniste, mai jefuieşte pe consumatori - am cetit un articol foarte interesant în\nprivinţa asta - încă de vreo 8-9 miliarde anual. în schimb, nu ştiu dacă două-trei industrii plătesc\nimpozite.\nÎţi spun eu că niciodată nu au existat un număr mai mare de bogaţi decît acum... Dacă s-ar desface\nsafeurile băncilor ar ieşi la iveală miliarde.\nDevenise furios şi avea în colţul gurii şi puţin pe buza de jos cîteva fire de spumă.\nMustaţa i se zbîrlise.\n- De unde ştii asta... ai darul Mafaldei?\n- Nu e nevoie să fii prea inteligent ca să ştii asta... Toată lumea se vaită că lipsesc banii din\ncirculaţie... Da sau nu? E adevărat că nu sunt destui... Dar şi aşa... sunt vreo douăzeci de miliarde. Ghici\nghicitoarea boului: unde se găsesc cel puţin 14 miliarde absente din circulaţie, azi?... Domnule, dacă s-ar\npublica listele deponenţilor, ai rămîne uimit de ce ai afla... Dacă s-ar deschide safeurile... Bagă de seamă\ncă nu vorbesc măcar de depunerile fn străinătate, nici de valuta străină pusă la adăpost. Acesta e semnul",
  "timpului... Burghezia fşi distruge propriul ei stat. Nici de armată, care e pavăza şi formula ei psihologică,\nnu mai îngrijeşte. E fn plină criză de inconştienţă şi iresponsabilitate. Suntem la o răspîntie istorică.\nEra aplaudat, ca să zic aşa, cu surîsuri şi glume admirative, fn aparenţă mai mult, căci fn fond îl\ngăseau extravagant şi-l dispreţuiau cu indulgenţă. Fostul ministru, rotofei şi revărsat, l-a bătut pe umăr.\n- Simpatic eşti, domnule... Zi-i poet, şi-pace. Dar cum îţi explici asta... că toată lumea se vaită?...\nBăncile depun bilanţurile... concordatele sporesc fn fiecare zi.\n- Ei şi? Ce înseamnă asta?... Unul dintre aspectele crizei e şi această văicăreală generală, care are\ncîntecul ei. Domnule, să-ţi spun ceva semnificativ şi uimitor: a apărut la noi fn Veacul, acum două\nsăptămîni, un articol optimist şi aşezat, intitulat Sfîrşit de criză?, fn care se arată că un soi de afaceri cunosc\no revenire în Ardeal... Ei bine, redactorul nostru a fost apostrofat tocmai de cel pe care credea că-1 obligă:\nce vrei, domnule, să deştepţi atenţia fiscului?\n-Sinuciderile se înmulţesc şi dumneata găseşti că nu e sărăcie? Ai scris ieri un articol care mi-a dat\nlacrimi, vorba aia, despre muncitorul de la Petroşani care din cauza mizeriei şi-a legat un cartuş de\ndinamită de pîntece şi i-a dat foc... (Fusese o sinucidere care a înfiorat toată opinia publică.) Ai scris\nsingur alt articol despre avocatul acela care s-a sinucis din mizerie. Adineaori erai fnduioşat de băiatul\ncare a fost prins furînd o pîine şi arestat... Cum poţi să susţii că nu-i mizerie?\n- Dar cine a susţinut asta?... E mizerie cumplită, dar numai într-o parte din populaţie, pentru că\nsuntem imbecili... Nu e sărăcie generală... criză... E altceva: e o proastă distribuţie... şi ca şi cînd a făcut o\ndescoperire: Uite, mi-am găsit subiect pentu mîine... Trecu la birou unde însemnă vreo două rînduri ca să\nţie minte.\nA doua zi, într-adevăr, Veacul avea în mijloc, cu literă mică, dar neagră, următorul articol:\nPROASTA CIRCULAłIE\nSergentul din mijlocul străzii ridică şi coboară băţul, parodiind în faţa Operei pe dirijorul în frac\ndinăuntru. Automobilele cu fotolii adînci ca mormintele, gătite şi iluminate pe dinăuntru ca nişte\nbudoare, dintr-o lume ireală, se urmează, cerîndu-şi nerăbdător, cu ţipăt aristocratic de claxoane, drum. E\nastă-seară mare manifestare de artă, v-o spunem serios, şi fotoliul, scăldat într-o baie de lumină electrică,\na fost plătit cu 1.000 de lei, exact preţul a două sute de pîini.\nIată acum, aliniate ca un parter de flori şi plante, femeile cu umerii rotunzi, gîturi marmoreane\nmîngîiate de coliere, mîinile albe încheiate cu cătuşe de aur şi platină. Suntem, domnilor, o ţară bogată,\nfără îndoială.\nAsta a putut constata ieri şi băieţaşul care, flămînzind de două zile pe străzile capitalei după ce a privit\nvreme îndelungată galantarele de la băcăniile împinse pînă fn stradă şi pînă fn nările celor flămînzi, s-a\ndecis să fure o pîine de la o gheretă din marginea oraşului.\nNu l-au tentat nici homarii şi langustele de la Ciobanu, nici şalăul cu spinarea lată de o palmă de la\nTeişani, nici rodiile, nici perele învelite în vată ca nişte păsări bolnave. El nu vrea decît o pîine şi e mai\ngreu pentru unii, în această ţară, să aibă o pîine, decît pentru alţii să trimită acasă un coş cu icre negre,\nbrînză scump putrezită şi pateuri cultivate încă înainte de gîtuirea păsării.\nBăiatul acesta n-avea decît 16 ani, dar mintea lui necoaptă a putut gîndi stupid că e mai bine să\nfure, cu pereţii stomacului uscaţi şi lipiţi de foame, o pîine, decît să aştepte şi să încerce a obţine de la stat\no furnitură. Greşeală scump plătită, căci a fost împuşcat de către simbolul ordinii noastre sociale, domnul\nsergent din post.\nColiba puturoasă, cu trupuri măcinate de mizerie, alături de palate cu multe camere, în care pe divanuri,\npe mescioare, fiecare obiect, aruncat parcă la întîmplare, reprezintă o valoare care ar schimba destinul\nunui om, asta e capitala simbolică a noastră.\nE o proastă distribuţie în ţara asta, ca într-un corp bolnav, distribuţia sîngelui. Unele organe plesnesc de\ncongestionate ce sunt, pe cînd altele, care lîncezesc, se atrofiază, se descompun, pentru că pînă la ele, în\nacelaşi corp, nu ajunge nici o picătură din lichidul nutritiv.\nE neîndoios că dacă un aeroplan ar putea zbura deasupra acestei capitale şi pilotul ar putea privi,\nca în poveste, prin acoperişuri, ar vedea în acelaşi timp, alături de aşternutul cu zdrenţe în care femeia cu\ntrupul mîncat de tuberculoză îşi alăptează copilul, şi dormitorul luxos, cu trupul curtezanei neroade\nfrămîntat de voluptate, după ce a fost aţîţat de bunătăţi, plătite din jaful banului public.\nSufletele copiilor se ofilesc de la duhoarea vieţii din jurul lor încă de mici. La 16 ani sunt împuşcaţi\nadolescenţi pentru că fură o pîine, iar la 20 de ani studenţii îşi strîng tîmplele în mîini deasupra cărţii, nu\nnumai pentru că ameţiţi nu mai pricep nimic, dar ca să-şi potolească, printr-o crispare, crampele foamei.\nCe viitor ne pregăteşte această hidoasă congestie a organismului social, ce posibilităţi să putem\nîntrevedea în ţara lefurilor de 4 milioane anual, care stau în cîntar cu pensiile de 500 lei lunar?",
  "Ce suflete pot creşte într-o astfel de mocirlă morală?\nLişiţă tremurătoare, scoici flasce şi nuferi, frumoşi poate, dar paralitici, cînd noi avem nevoie de\nstejari şi brazi, de animale sănătoase, îmbătate de aer proaspăt.\nTrebuie să luăm aminte. Eprea multă suferinţă aci şi prea multă juisare neruşinată. Organe prea\nbine nutrite, năclăite de grăsime... şi inimi prea secătuite şi deznădăjduite.\nSe pare că fn asemenea maladii chiar şi medicina a revenit acum la anumite\nprocedee terapeutice, care fn ultimul timp cereau numai cîteva lipitori, dar care fntr-o\nvreme foloseau şi operaţii curajoase.\nG. D. LADIMA\nP.S. Pentru o mai bună înţelegere a momentului, pentru a facerea o justificare a violenţelor lui\nLadima şi pentru a realiza mai verosimil atmosfera acestor întîmplări, adăugăm, acum, cînd se tipăreşte\ncartea, la mai bine de patru ani de la moartea lui, şi reproducerea întocmai a unei scrisori apărute de\ncurînd într-unui din marile cotidiane, sub titlul gros pe două coloane:\nÎN JURUL CUMPĂRĂRII FABRICII „ASTRA\" DIN ARAD\nDin partea d-lui general M. Ionescu, directorul general al Căilor Ferate, primim următoarea\nscrisoare:\nDomnule director,\nÎn ziarul Universul, nr. 282, cu data de joi, 13 octombrie 1932, a apărut o notă în care se exprimă\nsurprinderea că în timpurile grele de astăzi se cumpără fabrica „Astra\" din Arad pentru suma de 360 mii.\nlei.\nPentru lămurirea acestei chestiuni, socotim necesar să vă dăm următoarele lămuriri: Calea Ferată,\nprintre alte contracte de reparaţiuni de material rulant, încheiate cu diverse fabrici particulare, are şi\ncontracte-legi încheiate cu consorţiul „Astra\" şi „Romloc\", în valoare totală de 445 milioane lei anual, cotă\nobligatorie şi cu o valabilitate a contractului pînă la 1 mai 1936.\nCum în prezent, prin reducerea traficului, s-au redus implicit şi necesităţile de repa-raţiuni pe de o\nparte, iar pe de alta o clauză din contract impunînd Căilor Ferate să plătească ca beneficiu net 20% din\nvaloarea contractului în cazul că nu se va da în lucru materialul rulant destinat reparaţiunii, deşi nu a\nlucrat nimic, şi cum contractul cu fabricile „Astra\" şi „Romloc\" se cifrează la suma de 445 milioane lei\nanual, numai prin faptul nepredării de reparaţiuni, Calea Ferată ar trebui să plătească anual suma de lei\n89 milioane (0,2 x 445 milioane lei), iar pe întreaga durată a contractului ar urma să plătească 383 milioane\nlei (89.000.000 x 4,3 ani) fără a avea nimic în schimb, aceasta fiind o penalitate obligatorie a contractului-\nlege, care nu se poate modifica sau anula sub nici o formă.\nÎn asemenea condiţiuni, consiliul de administraţie a hotărît a se începe tratative pentru cumpărarea\nfabricilor „Astra\" din Arad şi „Romloc\" din Braşov, pentru lichidarea acestor contracte, în baza ofertei\nprezentate în acest sens.\nPrintr-o comisiune compusă din trei membri ai consiliului de administraţie, un subdirector general\nşi un delegat al contenciosului, s-a ajuns la înţelegerea ca aceste fabrici să fie cumpărate pentru suma de\n360 milioane lei, iar ca rezultat al tratativelor uşor se poate vedea că e mai avantajos să plătim 360\nmilioane lei şi să dobîndim în proprietate cele două fabrici cu toate instalaţiunile lor decît să plătim 382\nmilioane lei fără a repara nimic, fiind obligaţi să respectăm clauzele contractului.\nMenţionăm că şi suma de 360 milioane lei se va plăti tot din cotele anuale ce se înscriu în buget\npentru reparaţiunile materialului rulant în fabricile particulare, modalitatea de plată a acestei sume\nglobale fiind următoarea: 120 milioane lei se va plăti fabricilor „Astra\" şi „Romloc\" din cota bugetară a\nanului 1932; 120 milioane lei din cota anului 1933 plătibilă în patru rate, iar restul de 120 milioane lei sunt\ndatorii ale celor două fabrici către Banca Naţională, sume pe care Calea Ferată le va lichida ulterior cu\naceasta bancă.\nConsiliul de administraţie, prezidat de d-l ministru al Comunicaţiilor, a aprobat tranzacţia în forma\npropusă de acea comisie specială -18 august 1932 - (procesul-verbal nr. 35), iar tot dosarul s-a înaintat\nMinisterului de Comunicaţii, care urmează a supune chestiunea aprobării Consiliului de Miniştri.\nÎn felul acesta, se face o serioasă degrevare a bugetului Căilor Ferate, iar administraţia intră în stăpînirea\na două importante fabrici, care vor completa nevoile de reparaţii ale Căilor Ferate în cele mai bune\ncondiţiuni.\nPrimiţi, vă rog, domnule director, încredinţarea distinsei mele stime.",
  "Director general C.F.R.\nGeneral de divizie\nM. IONESCU\nN. B. Publicăm această întîmpinare primită prea tîrziu, rezervîndu-ne dreptul să revenim în\nnumărul de mîine cu comentarii, din care se va vedea că autorul acestei nemernicii este tot faimosul M.,\npe care regimul de azi l-a mai cocoţat şi delegat la Societatea Naţiunilor.\nNici după moartea lui Ionel Brătianu, Gheorghidiu n-a intrat în minister... După ce\ns-a crezut cîteva momente într-o remaniere, guvernul s-a reconstituit sub prezidenţia lui\nVintilă Brătianu cu aceleaşi elemente. Cum se simţea însă, datorită gazetei şi mai ales\nprieteniei cu liderul tineretului, în bună situaţie, Gheorghidiu a cerut altă satisfacţie,\nanume şefia unei organizaţii din Banat, căci n-avea nici o situaţie politică definită, şi-i\nera teamă că dacă partidul trece în opoziţie, n-are să aibă unde candida cap de listă (căci\nnumai şefii de organizaţii deveneau în genere capi de listă). I s-a mai oferit de asemeni\nprezidenţia unui „Credit naţional petrolifer\" cu un capital de peste 500 de milioane\nlei... Dar adevărata satisfacţie a fost triumful lui în Cameră... De multă vreme pîndea o\nrăfuială... II întrebasem adesea pe tata, şi eu, de ce Gheorghidiu nu schiţează nici un\ngest de apărare - el pe vremuri atît de spiritual şi abil ¹ - atunci cînd îl ataca o ţară\nîntreagă? şi mi-a răspuns aşa, gînditor, fără convingere, dar şi parcă ar fi ştiut ceva: „N-\nau nici o importanţă atacurile şi... pe urmă nu e momentul\".\nAcum parcă era momentul... Partidul avea pe cap grija apărării actului de la 4\nianuarie, prietenia cu ministrul Dimescu îl împăcase cu tineretul. Veacul îi adusese şi\nconcursul celor care aveau nevoie de gazeta lui, deci majoritatea în Cameră îi era\nasigurată. Ambele partide mici din stînga nu ţineau deloc să aibă o gazetă atît de\n„turbată\"împotriva lor. A socotit - şi nu s-a înşelat - că e momentul să pornească bătălia\ncu maximum de sorţi de izbîndă... Timp de trei ore a vorbit explicînd, producînd cifre,\ninvocînd mărturii... Din nou spiritual ca în vremurile bune, a fost foarte adesea\nîntrerupt de aplauze prelungite...\nE drept că ele fuseseră aranjate încă din timp.\n- Tănase, eşti sigur de Covaci?... Să nu lipsească nici unul!...\n- Ceilalţi nu lipsesc nici unul... Dar Covaci nu poate fi în Bucureşti, are un proces\nmare la Cluj... pleacă diseară...\nGura mică i se strîngea şi mai mult, între fălcile mari cu obrajii căzuţi, de babă.\n- Ce proces? Ce proces, Tănase?... Dacă pezevenghiul ăsta nu e mîine în Bucureşti,\nla Cameră... îl dau afară pe cumnatu-său de la Credit!... Vreau să se ştie cine umblă în\ndouă luntri... înţelegi... unul să nu lipsească... Am nevoie să fiu aprobat zgomotos...\n- Coane Nae, te mai îndoieşti... Toată Camera are să fie cu dumneata...\n- Pentru asta e nevoie de cheag, Tănase... Nu se poate face o găleată de iaurt fără o\nlingură de cheag... Douăzeci de inşi care să dea semnalul... să mă susţie... sigur... sigur,\nînţelegi ce înseamnă: sigur?\n¹ Da, spiritual şi abil, cîtă vreme nu intrase în marile afaceri, care nu numai că îl amuţiseră, dar îl şi\ndemascaseră. Evoluţia aceasta de la spiritual (aparent) la veros e normală la politicienii romîni.",
  "De altfel Camera întreagă se simţea supravegheată, şi nu numai interpelatorul,\ncăruia i s-a publicat în Veacul un cazier penal, lui şi unui fiu al lui, inginer, dar şi cei ce l-\nau aplaudat sau au întrerupt în sensul interpelării au fost ameninţaţi la gazetă: „Un fost\nerou al navetelor a găsit ieri de cuviinţă să se ilustreze printr-o întrerupere care a stîrnit\nilaritatea Camerei\". ¹\nSeara, după şedinţa Camerei, acasă la noi a fost un soi de sărbătorire. S-a băut\nşampanie, s-a comentat în toate modurile şedinţa, acuma faimoasă, şi s-au făcut planuri\nde viitor. Veniseră, invitaţi de tata, vreo cîţiva deputaţi şi senatori care, acum după\nsucces, îşi dădeau un fel de aer de grup, „grupul Nae Gheorghidiu\". în realitate, el\nexista mai demult, dar componenţii lui erau atît de demoralizaţi de atacuri, încît,\nsolidari prin interese, nu îndrăzneau să se afişeze prin convingeri. Ba unii îşi pregăteau\naşa, pe dibuite, alte orientări în partid.\nÎn biroul cel mare, de o solemnitate veche şi neagră-verzuie, cu toate luminile\naprinse, Nae Gheorghidiu era plin de voie bună, deşi cu un aer de primadonă obosită şi\namabilă. Asculta bucuros şi cu o falsă absenţă amănunte şi întregiri de felul acesta:\n„Coane Nae, cînd ai spus că fabrica de armament şi muniţii a fost o iniţiativă şi o\ndorinţă a lui Ionel Brătianu, m-am uitat la Duca. S-a întrerupt din citirea unui dosar şi a\nfăcut o mutră acră către Tătărăscu.\" Sau: „A, ştii? Chiar Dinu Brătianu a dat semnalul\naplauzelor cînd ai adus vorba de procesul tramvaielor.\" Sau, după o altă cupă de\nşampanie:\n- Ascultă, Sassu a fost în incintă tot timpul?\n- L-am urmărit, a stat o bucată de vreme în picioare, lîngă banca ministerială, şi pe\nurmă cînd a văzut că Vintilă Brătianu te ascultă atent, s-a dus spre băncile opoziţiei. Era\notrăvit rău.\n- Dar doctorul Lupu? Ştii cum asculta? N-a lucrat nici o clipă, tot timpul a fost\natent, şi cînd erai întrerupt de opoziţie dădea semne de nervozitate.\nCu fălcile împăcate şi gura de babă, Nae Gheorghidiu confirma:\n¹ Succesul lui Gheorghidiu a fost într-adevăr remarcabil... Dacă fntr-unele gazete, atît interpelarea,\ncît şi răspunsul n-au luat decît abia cîteva rînduri mai mult decît o comunicare despre un pod rupt („d-l\nGheorghidiu în chestie personală\"), Viitorul şi gazetele cu tendinţe liberale au publicat coloane fntregi.\nVeacul avea fireşte titlul pe o întreagă pagină. Spulberarea unui sistem de calomnii... Şi în cuprinsul paginii,\nnumeroase subtitluri, pe cîte două sau trei coloane. Evident că nu e locul să-1 redăm aci în întregime, deşi\nni se pare caracteristic şi pentru personaje, şi pentru viaţa politică, şi pentru modul în care statul romînesc\ne servit. Iată totuşi cîteva fraze şi momente de la început şi altele de la sfîrşit:\n„Domnule preşedinte, domnilor deputaţi,\nOnoratul meu coleg de Galaţi a pus domnului ministru al Industriei şi Comerţului cîteva întrebări\ncare denotă la domnia-sa o curiozitate de invidiat aproape, căci psihologia ne învaţă, domnilor, că această\nînsuşire e caracteristică inteligenţelor dezvoltate... Peştii, de pildă, s-a dovedit ştiinţificeşte, nu manifestă\nîn nici o împrejurare nici un soi de curiozitate. (Mare ilaritate.)\"\nIlaritatea era provocată nu atît de calitatea spiritului cît de agresivitatea aluziei... Căci, chiar în ajun,\nVeacul publicase nişte scrisori din care reieşea că interpelatonil fusese în tinereţe întreţinut de o femeie, pe\ncare azi nici măcar nu mai vrea s-o recunoască, deşi era, biata, în mizerie.\n„Nemulţumit cu răspunsul care i s-a dat, a dezvoltat în faţa d-voastră o lungă interpelare,\ndovedind, cum s-ar zice, grai excesiv (ilaritate), dar, după cum vă vom dovedi, în detrimentul şi al său\npropriu... şi al intereselor ţării, şi - îngăduiţi-mi s-o spun - şi al bunului-simţ.\nMi-a făcut onoarea unui capitol întreg din romanul d-sale, atît de specializat în romane... (Ilaritate.)\nDomnilor, nu mă supără că am devenit erou de roman, dimpotrivă, aceasta mă flatează - socot însă că şi\nprin caracterul meu, prin gesturile mele, prin coloritul şi prin pitorescul meu natural, înfăţişez destule",
  "note pentru un roman, şi că nu e necesar ca fantezia fără scrupule a unui autor prost să-mi atribuie altele\ncare dovedesc cel mult un spirit sărac de invenţie, bineînţeles atunci cînd nu e fn beneficiu propriu.\n(Ilaritate.)\nTrec, domnilor, peste nota naivă, de soi mahalagesc, că aş fi miliardar. Averea mea e mult mai\nmodestă, din păcate, şi nu eu, de pildă, aş fi împotriva unui proiect de lege care ar pretinde justificarea\naverilor. (Aplauze.)\n....................................................................................................................................\nDomnilor, am fost acuzat că am lovit în interesele ţării, eu, care totuşi am putut pune la dispoziţia\napărării naţionale o fabrică de muniţii şi pentru reparat materialul de război, în campaniile pentru\neliberarea Ardealului, pentru care actualul prim-ministru mi-a adus mulţumirile sale... Sunt acuzat eu,\ncare în vremea neutralităţii, cu două luni înainte de începerea ostilităţilor, am izbutit să smulg Germaniei\ndouăzeci şi cinci de vagoane de aramă, care s-au transformat în obuze întoarse împotriva năvălitorului.\n(Aplauze puternice.)\nO voce ironică: Dînd în schimb o sută de vagoane de grîu...\n- Nu ştiu de unde a venit întreruperea, dar bănuiesc că e a unui om de onoare şi de conştiinţă, fi\nîntreb deci loial: „Crede domnia-sa sincer că a fost o faptă rea acest schimb care sporea cît de puţin\nmijloacele de luptă, aşa de puţine, ale unei armate viteze, impunînd în schimb oarecare lipsă - uşor de\nsuportat într-o ţară agricolă - celor rămaşi acasă? (Aplauze puternice.)\nDupă război aceeaşi grijă pentru stat şi neam, înscrisă în tradiţia partidului nostru, m-a făcut să iau\no serie de iniţiative, toate menite să sporească mijloacele de apărare ale ţării... Că mă lovesc de critici cu\natît mai îndîrjite cu cît sunt mai nedrepte?... Nu trebuie să ne sperie aceasta... Nimeni nu aruncă cu pietre\ndecît în pomii cu rod... De altfel, domnilor, partidul liberal e obicinuit cu astfel de atacuri... îngăduiţi-mi\nsă amintesc, domnilor, un mic episod din trecutul nostru... (E supărătoare această repetare a unor\ncuvinte, dar e cu totul obicinuită în oratoria parlamentară, ca un tic, care probabil înlesneşte ritmul\ngîndirii, sau respiraţia. De obicei, la corectură, oratorul o suprimă, dar Gheorghidiu n-a făcut-o - N. R.)\nDomnilor, s-a dus împotriva partidului nostru şi îndeosebi împotriva actualului preşedinte al Consiliului\nuna dintre cele mai sălbatice campanii, s-au ridicat cele mai deşănţate acuzaţii de necinste împotriva unui\nom despre a cărui onestitate azi nu e nimeni în cuprinsul Romîniei Mari, oricît de adversar, să se mai\nîndoiască.\nDe ce era denunţat, de ce trebuia înfierat cu «fierul roşu» primarul Vintilă Brătianu? (Aplauze\nputernice.) Pentru că dăruise acestei capitale tramvaiele electrice... (Aplauze puternice.) Mai e cineva azi\nsă nu-şi dea seama ce binefacere a fost pentru această capitală minată de război, ca să se găsească, după\nîncheierea păcii, măcar cu o reţea de tramvaie, în locul ruşinoaselor cotigi cu un cal care îi străbăteau\nstrăzile. Asta a fost una din crimele partidului liberal. (Aplauze prelungite.)\"\nAbilitatea lui Gheorghidiu de a trage în rîndul atacaţilor cu el pe Vintilă Brătianu, pe o chestie care a\nprodus la timpul ei dezbateri atît de pătimaşe, a fost incontestabil dintre cele mai reale şi mai pline de\nefect, mai ales că reportajul indica în fruntea miniştrilor prezenţi... pe şeful guvernului.\nInterpelatorul produsese liste întregi de cifre şi rapoarte, care dovedeau că fabrica de muniţii al cărei\npreşedinte de consiliu de administraţie era Nae Gheorghidiu, şi acea de avioane, al cărei administrator\ndelegat era, nu produc decît foarte puţin, de calitate inferioară şi mult mai scump decît am putea obţine\ndin străinătate.\nTimp de 3 ore Gheorghidiu a citit alte cifre şi rapoarte din care rezulta că fabricile produc, că\nprodusele sunt de o calitate excepţională şi că nu sunt deloc mai scumpe decît cele străine, dimpotrivă.\nŞi ca o concluzie...\n„Dar eu vă întreb altceva... domnilor... Poate fi prea scumpă o industrie naţională, care ne-ar permite\nfn caz de război să fabricăm avioanele şi armamentul de campanie fn ţară, fn loc să mai aşteptăm, aşa ca\nfn 1917, ca ele să ne sosească prin Dardanelele fnchise sau prin Arhanghelskul fngheţat - adică să nu ne\nsosească, aşa cum nu ne-au sosit? (Aplauze îndelungate pe băncile majorităţii.)\nDomnilor, dacă m-au îndurerat atacurile primite în ceea ce priveşte persoana mea, m-au revoltat\ncele aduse împotriva intereselor ţării.\nDomnilor, ştiu care-c gîndul nemărturisit al celor ce mă atacă, dar nenorociri se pot întîmpla\noricărei familii... Sublocotenentul fn rezervă Ştefan Gheorghidiu şi-a găsit pedeapsa în fundul ocnei... şi\nnimeni dintre noi, dintre cei de acelaşi sînge cu el, n-a făcut vreodată cel mai mic demers ca pedeapsa să\nnu fie executată pînă la ultima ei literă... Găsesc că este însă o neiertată lipsă de scrupule să fie atacat, fie\nşi numai prin aluzii perfide, unchiul care a contribuit la înarmarea armatei romîne, pentru vina nepotului\ncare a trădat această armată... (Vii aplauze.)",
  "Domnilor, am fost atacat cum puţini oameni din ţara romînească au fost. Puţin îmi pasă cînd ştiu\ncă acţiunea mea e spre folosul obştesc. Nici n-am căutat să răspund vreodată insultelor, care, recunosc, au\ndevenit, nestînjenite, avalanşe... fn ziua însă în care calomnii de cafenea şi de club cu cagnotă (aplauze vii)\nau ajuns pînă la tribuna Parlamentului, aduse de un om fără răspundere, atunci din respect pentru\naceastă adunare m-am simţit obligat să lămuresc acest caz, chiar cu riscul de a-i răpi din preţiosu-i timp\n(aplauze prelungite), nu fără speranţa că asemenea uşuratice acuzaţii nu vor mai fi formulate aci\nîmpotriva nimănui. (Aplauze puternice, repetate.)\"\nDin pricină că nici o gazetă nu mai îndrăznea, nu să-I atace, dar nici măcar să comenteze atacurile\naltora, succesul lui Gheorghidiu s-a prelungit şi în săptămînile următoare în cercurile politice. A dat\ncîleva zile impresia că e un neînţeles, un nedreptăţit, un element de sprijin al statului, calomniat. „Orice-\nai zice, îmi spunea un fost ministru, într-o seară, la teatru, dar statele nu se creează şi nu durează prin\noameni ca Ştefan Gheorghidiu, ca George Ladima (cred că ar fi adăugat şi pe Fred Vasilescu, dacă l-ar fi\ncunoscut), ci prin contribuţii pozitive ca Nae Gheorghidiu. Pentru un stat e mult preferabil un\nconstructor, chiar veros, unui individualist oricît de strălucit, dar dizolvant... Nae Gheorghidiu a apărut -\nasta e impresia mea - fntr-o altă lumină Camerei, a izbutit să schimbe punctul de vedere, a convins... şi\nasta a fost cauza succesului lui, care a fost realmente foarte mare, şi impresia unanimă e că va fi rechemat\npe viitor în orice guvern liberal.\"\nAdevărul e că s-a vorbit din nou, după ce înainte se ceruse atît de stăruitor, „epuraţia partidului\",\nde oamenii de afaceri şi de reintroducerea în minister a unor elemente „constructive\" ca „deputatul de\nOraviţa\".\n- Cînd am coborît de la tribună mi-a întins cel dintîi mîna, sculîndu-se în picioare\nşi aplecîndu-se peste banca ministerială: „Foarte bine!\"\nCineva a întrebat:\n- Tancred unde era? Nu l-am văzut deloc.\nLa care tata a jucat cu înţeles de nedumerire, nemulţumit, degetele mîinii stîngi, iar Nae\nGheorghidiu a clătinat din cap, a privit pe gînduri, în gol.\n- Tipul e cam suspect. Trebuie urmărit... Am uitat să spun. Ştiţi cine m-a felicitat\ncînd am ieşit pe culoar? Mirto... Mirto, care mă între-rupsese tot timpul. Spun serios...\nNu s-a oprit în loc, dar mi-a strîns mîna, aşa, grav: „Mi-ai plăcut... Atît îţi spun: Mi-ai\nplăcut.\" Mare pezevenghi!\nAltul a observat, mirat şi bucuros:\n- Domnule, Dimescu a fost magnific la întreruperea lui Madgearu... Să ştii, coane\nNae, că a făcut o foarte bună impresie că el de pe banca ministerială te-a sprijinit aşa de\nfrumos.\nGheorghidiu zîmbea, împăcat cu tot universul.\n- Dar bietul Dumăroiu?... Ce cumsecade... N-am schimbat în viaţa mea zece vorbe\ncu el, şi ce frumos m-a susţinut ieri... S-a repezit cînd vociferau naţional-ţărăniştii să se\nia de piept cu ei, şi cerea furios lui popa Imbroane ¹ să cheme la ordine pe Madgearu...\nPe urmă, timp de vreo săptămînă, Nae Gheorghidiu a primit necontenit telegrame şi\nscrisori de felicitare.\nMasa de miercuri de la noi, căci Nae se simţea străin la el acasă, de cînd îi murise\nbăiatul cel mare, a fost mult mai bogată ca de obicei... Tata l-a invitat şi pe Ladima, care,\ndeşi se considera demisionat, conducea încă, girînd gazeta... Se conta pe o destindere şi\nsocoteala n-a fost greşită... Ladima a fost cucerit pur şi simplu de verva şi cordialitatea\nlui Nae Gheorghidiu... Deşi unele spirite ale acestuia îl făceau aproape să se înroşească...\nLa sfîrşitul mesei, era limpede că povestea cu demisia va rămîne moartă.\nGheorghidiu l-a tachinat afectuos şi l-a obligat să fumeze o ţigară de foi.\nCe mai e şi asta? Alături e un scandal absolut de neînţeles... Emilia vociferează,\nameninţă... bate cu pumnul în masă... Nu înţeleg tot ce spune, căci nici nu spune nimic\nîn definitiv... Sunt numai apostrofe, care corespund altora mai scăzute, dar tot aşa de",
  "mînios îngrămădite unele într-altele. Asta îmi mai trebuia, gol cum sunt acum... încep să\nregret totul... Am impresia că am intrat într-o aventură stupidă... Nu trebuie să te\nscufunzi în anumite promiscuităţi, ispititoare o clipă, dar care te pot tîrî fără să ştii\nunde. Din cînd în cînd, tonul invectivelor scade ca să se ridice iarăşi - discuţia trebuie să\naibă loc acum în antreu - cum se ridică şi scade răpăiala rafalelor de ploaie, pe acoperiş.\nE ora aproape opt. Perdeaua gălbuie nu mai pare luminată dinafară, a devenit\naproape fumurie. încep să mă îmbrac şi las totul baltă.\nEmilia intră cu chimonoul strîns pe ea, ca o mantie de căpitan, cu mîna în şold,\nîncruntată. Cînd face paşii mari şi energici, piciorul dus înainte iese pînă la jumătatea\ncoapsei de sub pulpana de mătase. Are o plinătate de modelări de gutuie molatecă, şi te\nmiri că baboşii de mătase cu toc subţire pot suporta atîta autoritate.\nNici nu ia notă măcar că m-am sculat să mă îmbrac... E în exerciţiul demnităţii ei şi nu\nmai există nimeni pentru ea.\nBa nu, acum mi se adresează de-a dreptul, pasionată, cu un ton de autoritate... Nu mai\nare nimic din Emilia veche... S-a încălzit.\n- Ascultă, dragă, să-ţi dau un sfat... Ascultă-mă pe mine... Uite, să-1 vezi pe om că\nmoare în drum şi să nu-i faci un bine... Să ştii de la mine: azi e o prostie să ai inimă\nbună.\nFilozofia Emiliei are ceva peremptoriu şi primar, de fasole prost fiartă.\n- Dar ce e, dragă, ce s-a întîmplat?...\nNu poate să-mi răspundă, clocoteşte încă, plină, ca o căldare acoperită.\n- Aaa... Aaa... Pe mine să nu mă scoată cineva din sărite... C-oi fi eu bună... Că dau\nşi bucăţica de la gură dacă văd că omu e cumsecade. Da ştii, vorba aia, să nu mă calci pe\npicioare mult, că te plesnesc... Auzi colo? Mie mi-e milă de ea, şi ea?...\n- Dar ce e, dragă, lămureşte-mă şi pe mine. S-a oprit din plimbare.\n- Pramatia de vară-mea... Auzi colo... Eu îmi lucrez rochiile la ea numai de milă, că\no ştiu nenorocită, părăsită de bărbatu-său cu doi copii pe cap... de n-are nenorocita ce să\nmănînce, că stă tocmai la dracu-n praznic... Pe Raion... Dacă am nevoie de ea, trebuie să-\ni scriu cu o săptămînă înainte ca să primească poştala.\n- Ei şi?\n- Că să-i plătesc!... Bine, să-ţi plătesc, cît face socoteala? Că „atît şi atît\"... Cum „atît\nşi atît\"? Păi, să vezi, „două rochii din nou şi două transformări\". Care transformări? Că,\nrochia de casa, una, şi ailaltă frez. Să-ţi plătesc pentru rochia frez, că i-ai pus o garnitură\nacolo? Ei, ştii că-mi place?... A început să bîzîie, ba pe urmă a devenit şi obraznică... Că\nne batem joc de munca ei, că se trudeşte de dimineaţă pînă seara...\n- Dar cît îi plăteşti tu pentru o rochie? întreb cu oarecare bănuială.\n- Cît, necît... vorba e c-o plătesc cît n-ar merita ea... Că sunt proastă de bună... Uite,\nrecunosc singură că sunt proastă de bună... Că vezi că unele se laudă... Eu nu mă laud,\nda aşa e... Cînd am auzit-o, mi-a sărit muştaru... „Madam... Madam...! łine-ţi morişca,\nmadam, că ţi-o aduni de pe jos... Ee... Cînd mi-oi înfige mîinile în claia dumitale ţi-o fac\nondulaţie permanentă...\" Am dat-o pe uşă afară. Sunt îndepărtat ca un astru.\n¹ Avram Imbroane (1880 - 1938), cunoscut de Camil Petrescu în perioada cînd politicianul era\nredactor-şef al ziarului Banatul (1919), transformat în Banatul romînesc şi scos la Timişoara. Stabilit la\nBucureşti, a colaborat cu articole politice la Epoca, Universul, Adevărul Un timp a fost membru al\npartidului averescan, după care s-a înscris în partidul naţional-liberal şi a fost ales deputat în 1927 şi\nvicepreşedinte al Camerei Deputaţilor (1931) (n. ed.).",
  "M-am uitat în curte, dînd colţul perdelei puţin la o parte... Radiaţia luminii se\ndomolise, spre apus cerul era roşu-gălbui... Dintr-un soi de culoar au ieşit doi tineri,\nstudenţi pare-se, care probabil aşteptaseră să treacă dogoreala soarelui. O bătrînă\nîncovoiată lua apă de la cişmea, împroşcînd caldarîmul strîmb al curţii... Nici ei, nici ea,\nfără îndoială, nu se ştiau priviţi în clipa aceea de sus, de după perdea, şi n-aveau în nici\nun mod reprezentarea interiorului răvăşit şi goliciunea de aci.\n- Ce, vrei să pleci?\nÎşi sprijină corpul de mine şi îl simt în toate accidentele lui. Braţul pus pe umărul meu,\nrotunjimea de fruct a sînului elastic şi robust, patul cald al pîntecului apăsat pe şoldul\nmeu, cu greutatea voluptuoasă în plus a micului pîntec de grăsime şi pe urmă, lipită de\npiciorul meu, coapsa ei caldă. Simt în mine o voinţă încropită şi străină, o iniţiativă de\nciudată independenţă a şalelor, care contrastează cu liniştea gîndurilor şi intenţiilor\nmele. Memoria a tot ce e dezagreabil în intimitatea Emiliei mi-a dispărut cu totul. O\nclipă mi-am spus că, din pricină că a stat mult în cealaltă cameră, trupul femeii şi-a\ndobîndit iar personalitatea, pielea i s-a aerisit, are ceva nou, o nedefinită impresie de\nînceput. Nu, poate să fie şi asta, dar trebuie să fie şi altceva. E o constatare pe care o fac\nîntîia oară, dar o simt verificată printr-o serie nesfîrşită de experienţe anterioare, deşi\nniciodată nu le-am gîndit ca atare, e mai mult ca o concluzie a unor amintiri, de\nîmprejurări diferite, dar în acelaşi ordin de senzaţii. Corpul Emiliei e altul din cauza\nmătăsii. E de neexplicat ce acuitate dă simţurilor mele pipăitul unui trup tînăr de femeie\nprintr-o suprafaţă mobilă de mătase. Dubla alunecare a mîinii care vrea să prindă, întîi\npe luciul artificial şi, în acelaşi timp, pe deasupra trupului însuşi, ridică parcă senzaţia\nîn mod material la pătrat. însuşi felul ţesutului mătăsii parcă prinde capetele nervilor\ndin palmă şi totodată întăreşte conturul şi plinătatea formelor feminine. E drept că nu\norice mătase, ci un fel intermediar între crepe de chine-ul prea moale şi atlazul prea păios,\naşa cum era chimonoul de acum al Emiliei (şi cu adaosul că pentru mine îndeosebi\nmătasea neagră e nesfîrşit mai tulburătoare decît celelalte). De altminteri cred că e mai\nuşor de controlat afirmaţia observînd ce relief ferm capătă orice picior de femeie, prins\nîn teaca diafana şi mîngîietoare, ideal adaptată, ca o pielită de lux şi lucioasă a unui\nciorap de mătase Cînd înainte treceam podul palmei peste sfîrcul sînului pielea era\nlipicioasă şi senzaţia avea ceva năclăit Cînd acum prinzandu-italia cu stînga, îi trec\npodul palmei peste învelişul lui întins de mătase, ii simt lunecînd din ce în ce mai viu,\nparcă frecarea si lunecuşul lucios degajează cu adevărat un vag curent electric\nŞi totuşi, după cîteva ocoluri mîna se insinuează, cu o'fatalitate ancestrală, pe sub\nînvelişul mătăsos, căutînd oricum pielea adevărată ca şarpele culcuşul. Braţul îmi\nalunecă, simţind totul, pe şanţul suav aî şirei spinării m sus spre grumazul voinic...\n- Mai rămîn... Ieşim mai tîrziu la masă, împreună...\nDar din nou nu ghiceşte nimic, trupul îi e fără antene capabile să capteze realitatea\nclipei... Jos, dintr-o intrare sec dreptunghiulară cafenie de tot, apare o femeie păios de\nblondă, cu faţa puţin cadaverică ne care nici măcar fardul nu poate prinde, şi devine de\naceea strigător\n- Uite, vezi pe asta, săraca, e bolnavă de rinichi, de nu ştiu doctorii ce să-i mai\nfacă... Nimeni nu poate să spună ce are.\nParcă mă deştept dintr-un somn haotic... Parcă se întrerupe circuitul care trecea\nprin mine şi prin femeia aceasta, şi recad amorf. S-a sfîrşit Gîndului de adineauri i se\nasociau necontenit altele, dublate în acelaşi timp cu anumite estompări, căderi în\nsubconştient, pentru ca totul să mă poarte către răsturnarea femeii pe pat... Acum totul\nse asociază în mine cu sugestii de scursori mirositoare, de membrane veştede negre",
  "vinete Aşa cum adineaori Emilia devenea femeia unică din lume, acum toate femeile,\ndupă felul celei de jos, sunt făcute din putreziciune în toate organele lor, şi scursori.\n- Cînd mi-aduc aminte, reia gînditoare Emilia, ce-am păţit şi eu cu rinichii...\nM-am dus şi m-am trîntit pe patul larg, cu cearşaful împărţit de tăvăleala in mici\narhipelaguri de cute.\n- Vino să mai citim scrisori... Dacă s-o mai răcori, mergem să mîncăm undeva\nafara... Iau o altă scrisoare. Asta cînd ţi-a scris-o?...\nEmy,\nTreci mîine pe la Teatrul Naţional... Vezi că directorul vine pe la 10 dimineaţa - înţelegi? - la\nzece si te primeşte imediat. De altfel am vorbit Si cu Bulfinsky, directorul Teatrului Mic. Mi-a\nspus că ei vor juca deocamdată numai comedie şi că viitoarea premieră e sau Antonia sau O\nlună în paradis, o comedie nemţească... Ar fi admirabil să intri însă la Naţional... Săptămîna\nasta se pune în repetiţie învierea... ar fi s-o dublezi pe Marioara Voiculescu.\nScumpa mea, nu fi supărată. Bilete pentru conferinţa lui Dekobra diseară nu ne-au venit la\nziar. Dacă vreţi, aveţi locuri la cinematograf la Capitol. E Casanova cu Mosjoukine. Concursul\nde fotogenie al gazetei nu e serios. Mai bine ar fi să trimetem fotografiile direct la Paris. Spune\ndacă vă duceţi diseară. Mie mi-e cu neputinţă să viu... E o masă colegială, cu toţi redactorii... N-\nare nici un sens să vii si tu, nu vine nevasta nici unuia.\nG.\n- Era aşa pe toamnă. începuse el să scrie critică de teatru. Dar ştii, ce critică!... îi\nsperiase pe toţi. Toate fetele se luau bine cu mine, din cauza lui.\nÎncă o scrisoare fără titlu.\nValeria, spune unchiului tău că am vorbit la Casa Pădurilor... Dacă are actele în regulă, să se\nducă la subdirectorul Stănescu. Spuneai că vrei tu să te ocupi puţin de camera mea? Dar nu e\nnimic de aranjat, Valeria... Cum n-am bagaj decît un geamantan, iar cărţile le-am si expediat\nastăzi... Camera e mobilată: divan roşu, scaune cu spate de catifea roşie, un birou (scaunul înalt\ncu catifea roşie parcă e jilţul lui Ştefan cel Mare). Totul e cam vechi, dar îmi convine mai ales că\nare si baie... îmi place că nu mai am scări de urcat si, cum îţi spun, am si baie. E un fost vestibul,\nneacoperit, între două camere, căruia i-au făcut acum un acoperiş de sticlă... si au instalat baie...\nCam scurtă pentru mine, nu e vorba, dar merge...\nG.D.L.\nPe un bilet dreptunghiular, lucios, cu antetul Teatrului Naţional:\nEşti angajată stagiară clasa III pe ziua de 1 decembrie... Vino azi să mă iei la masă si să-ţi\ndau amănunte.\nG.\n- Te-a angajat?\n- A, păi acum îi ştiau de frică. Ce-a fost cu cronica de la Faust. Toată lumea a citit-o\nşi în foaier şi la direcţie.\nNu te supăra, dar nu pot veni... Vreo cîteva zile sunt ocupat şo ziua şi seara ... Voi\ntrimite bilete pentru cinematograf. Te-a căutat azi la prînz, credea că vii pe aci, Gina...",
  "Emilia rîde cu ochii limpezi ca o cană cu apă, şi încearcă, fără succes un surîs cu\ngura, mare de şărancă de pe Volga:\n- Îmi aduc aminte ... În serile acelea vream să mă întîlnesc cu Stoianovici la el\nacasă. Că de, începusem să mă feresc... Nu se ştie cum aveau să iasă lucrurile... Îmi\nbăteam capul cum să fiu liberă vreo cîteva seri... că acum de cu zi aranjam ce facem în\nfiecare seară, nu mai era chip să dispar fără să-i spun unde mă duc... Mi-am adus\naminte că el, cînd se supără, nu mai dă pe la noi cîteva zile... Nu ştiam să mai inventez.\nŞi am început să-i spun încet la urechi Ginii, care era la noi, o mulţime de prostii. La\nînceput n-a întrebat nimic, dar cum eu nu mă lăsam, a spus aşa în glumă mai mult, într-\no doară:\n„ Ce şoşotiţi, fetelor, acolo ?”\nEu i-am răspuns acru: ”Nu te interesează...”\nA rămas trăsnit. Pe urmă, continuam, iar jucînd teatru. El s-a sculat în picioare, şi a spus\nîntristat: „Atunci plec, dacă sunt de prisos...” Fără să mă uit la el, i-am spus că n-are\ndecît să plece, dacă nu-i place, că nu-l ţine nimeni... S-a ridicat în picioare, alb ca varul,\nşi n-a mai spus o vorbă... Trei zile n-a mai dat pe la noi... Pe urmă, cînd am văzut că nu\ne nimic serios cu Stoianovici, mi s-a făcut milă de el şi m-am dus la redacţie... Era\nprăpădit de bucurie, eu însă făceam pe îmbufnata, ca la teatru... S-a apropiat de mine şi\nmi-a spus glumind: „Bună ziua, domnişoară... Aţi terminat secretele ?”Stăteam\nbosumflată, pe urmă am început să rîd cu hohote... Mi-a luat o mîină şi mi-a sărutat-o.\n„Astăzi pot să întreb ce-i spuneai?” „Du-te şi întreab-o. Îi spuneam că eu cunosc un tip\nbine, care scrie la jurnal...” I se făcuse ochii cît pumnul şi i se ridicase mustaţa, în sus\ntoată... „Îi spuneai asta Ginei?” „Te cred... dacă rîdea ea cu hohote, cînd întrebai ce-i\nşoptesc, şi eu vream să-ţi spun.” Rîdea fericit, şi-mi mîngîia părul: „Ce copil eşti! Ce\ncopil năzdrăvan, care complică totul... „Mă gîndeam, zău pe vremea aceea să mă culc\niar cu el... Dar Valeria mi-a spus iar că e bine să-l duc aşa cu zăhărelu, mai ales că el nu\ncerea nimic.\nÎn vremea asta, spre Sf. Niculae, într-o seară, era şi Gina la noi, care îmi dădea\nreplica, a venit vorba despre viitor... aşa... că e bine să se asigure omul... A doua zi, mi-a\nscris o scrisoare, care trebuie să fie aci... era chiar pe vremea asta.\nEmy dragă,\nDeşi n-am scos o vorbă, să nu crezi că nu mi-a dat de gîndit ce ai spus tu aseară... Emy, îţi\nspun astăzi limpede, fără să mi-o ceară nimeni. Nu am părăsit nici o clipă nădejdea că tu ai să fii\nnevasta mea. Dacă nu am făcut nimic care să-ţi arate cît de adîncă şi nestrămutată e dragostea\nmea, dacă nu ţi-am cerut decît cîte un sărut, a fost pentru că te iubesc atît de mult, că nu doresc\nsă fii a mea decît ca nevastă... Si dacă gazeta prinde, dacă voi dobîndi posibilitatea materială, îţi\nvoi cere să fii nevasta mea. Pînă atunci, cu surîsul tău din fiecare zi, cu sărutările furişate, sunt\ncel mai fericit logodnic din lume... îţi sărut cu recunoştinţă ochii a căror lumină îmi limpezeşte\nturburările şi amărăciunile.\nGeorge\nEmilia e amuzată, cu dispreţ, de ideea lui Ladima că i-ar fi putut fi nevastă.\n- Ascultă, Emilia, la urma urmelor de ce nu te-ai fi măritat cu el? A răspuns,\nîngînînd ca o precupeaţă chibzuită:",
  "- Ei, pentru ce vrea el!... şi fără să termine revenind cu ocol: Nu se putea... Era şi\ncaraghios îmbrăcat... Parcă era un tată... Nu-mi venea să ies cu el, şi ca şi cînd ar goni un\ngînd... nu, nu se putea...\nNu mi-e prea greu de întregit schema gîndurilor ei aşa: El vrea o nevastă numai a\nlui... Vrea să merg cu el la Rîmnicul-Sărat, sau mai ştiu eu unde... Pentru asta, avea prea\npuţine mijloace... Poate că ar fi fost bun ca un bărbat „înţelegător\", care să ştie să închidă\nochii cînd e nevoie. Dar nici pentru asta nu era bun, căci era prea puţin prezentabil... Se\nîmbrăca prost, prea-prea pentru ca să servească drept paravan unei asemenea actriţe.\nPoate că acesta a fost şi norocul lui Ladima, fără ca hii să-i treacă măcar prin cap.\nÎi era ruşine să iasă cu el... E drept că era ceva ridicol în silueta demodată ca o figură\ndintr-un catalog vechi, prăfuit, a lui Ladima... Prea avea aerul unui profesor, înăcrit, de\ngeografie, de provincie. Simţeam asta şi eu, cînd ieşeam cu el seara la masă la\n„Chateaubriand\" sau la „Cina\". L-am lăsat să înţeleagă o dată ce gîndesc, ba chiar i-am\npropus să meargă cu mine la un croitor.\nÎntr-o seară, însă, eram la „Elysee\", mi-a spus aşa în bătaie de joc:\n- Dumneavoastră, snobii, care urmaţi moda...\nDeşi.tonul era glumeţ, nu era lipsit de puţină acreală. I-am spus atunci, foarte\nserios, mai serios decît se aştepta el:\n- Iartă-mă, domnule Ladima, ce găseşti dumneata exagerat în îmbrăcămintea mea?\nA surîs şiret pe sub mustaţă, poznaş ca un copil, care însă vedeam că nu vrea să mă\nsupere, ci numai să mă tachineze.\n- Hm... hm... Cămaşa de mătase...\n- Nu e de mătase... E o simplă dejalenă...\n- Aaa... deja... cum ai spus, dejalenă?...\n- Da, acum dejalenă. De altfel, de obicei port olandă, fireşte. Dar aş pune orice, cu\ncondiţia să fie de calitate bună; pentru că revine mai ieftin chiar dacă pare altfel. Cum\nobservi, n-am măcar gulere cu colţuri exagerate. Mînecile cămăşii, e adevărat, sunt\nstrînse pe încheietura mîinii... Dar, sau largi, sau strînse, ce sens ar avea din punctul\ndumitale de vedere?\nRîdea, gîdilat, convins că m-a lovit unde. mă doare.\n- Dar costumele pe care le schimbi mereu?... parcă eşti cucoană... La cinci după-\namiază: hai acasă să mă schimb.\n- Vorbeşti serios? Mi s-a părut ciudat că 1-a impresionat asta! Garderoba mea e\ncompusă în totalul ei, domnule Ladima, din următoarele rînduri de haine: un frac, un\nsmoching, o haină neagră cu pantaloni cu dungi, cenuşii. Un costum maron pe care-1\npun de dimineaţă... îl schimb în fugă spre seară, cu unul bleumarin, pentru că nu voi să\natrag luarea-aminte în localurile în care intru printr-o culoare bătătoare la ochi. Şi nu-i\ndrept că maron-ul se vede de la distanţă?\n\" Zi-i „castaniul\", sună mai romîneşte.\n- Dacă aş fi scriitor, poate că aş zice şi eu „castaniu\" în loc de maron, dar cînd\nvorbesc nu vreau să mă deosebesc de cei din jurul meu.\nPe urmă, crezînd că m-a prins, sorbea din paharul auriu, măsurîn-du-mă şiret, de jos în\nsus.\n- De ce nn pui costumul bleumarin şi ziua?\n- Pentru motivul foarte simplu că, purtat mult, bleumarinul capătă luciu şi se\nînvecheşte numaidecît. Decît să le port 6 luni fiecare, le alternez mai bine pe amîndouă\nîn decurs de un an. Îşi tăia friptura în farfurie cu o pedanterie de copil bine crescut.",
  "- Lasă, că vara pui altele. Crezi că eu nu te-am văzut, şi parcă denunţa un flagrant\ndelict, în costumul acela de flanelă cenuşie... la modă?\nFireşte, ironia era neînţelegătoare.\n- Recunoşti că trebuie să pun din cauza căldurii un costum uşor?... Flanela aceea\nspecială nu ţine cald deloc... Dacă aş pune unul de dril, ar trebui să-1 spăl în fiecare zi!...\nŞi ipocrit: Nu-mi dă mîna.\n- La Tekirghiol purtai pantaloni albi totuşi, cămaşă albă cu mîneci scurte, abia de-ţi\ntreceau de umeri.\n- E mai greu să-ţi explic... dar dumneata eşti un artist şi trebuie să înţelegi asta...\nMi-am aşezat tacticos cuţitul şi furculiţa în farfurie. Am văzut la Movilă oameni tineri\ncare, chiar pe căldura aceea, purtau haine negre, cămaşă cu guler legat, care se înmuia\nca o cîrpă, de parcă aveau, în iulie, bandaje fierte în jurul gîtului. Nu găseşti că era urît\nlucrul acesta? Nu mai spun că, acolo în praf, hainele se stricau foarte repede... Eu\nfăceam o economie considerabilă, timp de trei luni, de haine, purtînd dou? perechi de\npantaloni, foarte ieftini, de flanelă sau tenis, pe cînd altfel, în trei luni, aşa tăvălit, se\npoate strica un costum bun de stofă scumpă, mai ales la volan.\n- Dar albul acela care se spăla în fiecare zi?... şi rîdea aşa ca şi cînd mi-ar fi spus:\nşmecherule!\n- Vara, totuşi trebuie să porţi alb... încă o dată, dumneata eşti un artist, înţelegi, aşa\nca dispoziţie: într-o staţie de vară, albul dă o impresie de proaspăt, de curat, de\nînviorare şi vacanţă...\n- Ştii ce mi s-a părut însă caraghios? Am văzut că prietenii dumitale, snobi şi la\nmodă, purtau în jurul gîtului o batistă roşie, sau, dacă vrei, o basma cu nodul într-o\nparte... de parcă ar fi suferit de gîlci...\n- Da... asta da... Dar, nu-i aşa? Eu n-am purtat-o. Nu aşa înţeleg moda, care are\nlucruri bune.\nSurîde ca un profesor indulgent, care, la cafea, vrea să facă mici pozne protejatului lui.\n- Da... scrobeală englezească, tăietură englezească, stofă englezească... Hm!...\nM-a întrerupt comic, pipăindu-mi haina, de am devenit livid, căci ne-am fi trădat\nobiectul convorbirii pentru cei din boxele cu canapele, din faţă.\n- Englezească... hm!... hm!... I-am prins mîna şi i-am dat-o jos.\n- Acum, te rog, crede-mă... Pot să-ţi spun că noi - adică tata -suntem acţionarii\nprincipali la cea mai mare fabrică de postav romînească... Ei bine, stofa noastră iese la\nsoare, îţi transformă mînecile în covrigi de stofă, îţi face genunchi după două zile, iar\ndupă alte trei luni se roade. Costă 600 de lei metrul... Cu stofa de pe mine nu se întîmplă\nnimic din toate astea. (Era un bleumarin-închis, dar cu ţesătura în dungi împletite fin, ca\nbrodată.)\n- E drept că e foarte frumoasă!\n- Costă 2000 de lei metrul... Te miri, nu? łi se pare enorm... De cînd crezi că o am?\nA spus aşa, într-o doară, jucîndu-se cu şervetul, glumind:\n- N-o fi de anul trecut?\n- E de acum patru ani, căci îţi dau cuvîntul meu că de acum trei ani mi-am mai\nfăcut doar un costum, deşi dumneata mă faci snob şi mă ironizezi că mă schimb ca o\ncucoană.\nS-a mirat cu un accent sincer.\n- Dumneata, despre care se spune că eşti cel mai elegant om din Bucureşti? Ei, n-\nam să cred asta acum.",
  "- Te rog să crezi că nu fac mai mult de un costum pe an. Mai întîi că n-am bani.\nCheltuiesc prea mult cu pasiunea mea pentru avion. La patru ani o dată fac patru-cinci\ncostume pentru patru anotimpuri... pe care le schimb între ele... Trebuie să ştii însă un\nlucru... Că e bine să laşi stofa să se odihnească.\n- Ei, asta-i acum? Şi ironic... pipăindu-şi mustaţa ca să vadă dacă e bine răsucită.\nDar dacă vrei dumneata, o s-o facem şi pe asta.\n- Vorbesc foarte serios... Purtate prea mult, stofele îşi pierd elasticitatea... Ce să\nmai vorbesc de pantofi? Un pantof purtat neîntrerupt se arde, şi arde şi piciorul.\nPantofii trebuie schimbaţi de cîte două-trei ori pe zi.\n- Nu zău, îţi spun drept, am numărat, odată, uimit, la dumneata, în şifonier jos,\ndouăsprezece perechi de pantofi.\n- Ca şi hainele, ca şi cravatele schimbate des, unele perechi sunt vechi de ani de\nzile... Durează indefinit cînd nu-i porţi în fiecare zi neîntrerupt... De ce surîzi? Uite, am\ncitit într-o gazetă că la New York se face în fiecare an revizuirea podului de la Brooklyn\ncu grijă, căci se ştie azi că şi fierul oboseşte. Nu rîde... pe mine mă amuză foarte mult\nalmanahurile, şi le citesc cu plăcere... Dumneata ştii că şi bateriile electrice, care fireşte\nfolosite se descarcă, atunci cînd îşi întrerup serviciul, dacă nu sunt cu totul descărcate,\nadică dacă sunt lăsate să se odihnească, îşi revin binişor?\n- Ascultă, toate le înţeleg, că văd că eşti doctor în materie, mă rog, dacă eşti doctor,\neşti doctor.\n- De ce eşti ironic?...\n- Dar explică-mi un lucru... De ce plăteşti o pereche de ciorapi 350 de lei... îţi spun\ndrept că am îngheţat cînd am văzut asta, săptămîna trecută, cînd am intrat amîndoi la\nmagazinul de lîngă teatru.\n- Am să-ţi răspund la asta, spunîndu-ţi ce-am păţit odată... Într-o zi, întîrziind la\nRoman, într-o chestie de aviaţie, mi-am cumpărat de la un magazin de acolo trei perechi\nde ciorapi, pe care i-am găsit mai buni de altfel... Era vară, alergam mult, că era vorba să\nfixăm acolo un aerodrom intermediar. Spre seară, eram extenuat şi cu picioarele\numflate, mi-era aproape rău... Timp de trei zile am crezut că sunt bolnav... Am venit în\nBucureşti... Aci nu mai aveam nimic... din cînd în cînd însă mi se umflau picioarele...\nPînă cînd, aşa printr-o asociaţie de idei, am descoperit că de cîte ori puneam ciorapii\ncumpăraţi la Roman, de atîtea ori mi se umflau picioarele. I-am aruncat şi-am scăpat de\nnecaz. Mai tîrziu un chimist mi-a explicat că erau vopsiţi, economicos, cu vopsea toxică,\nproastă, neprecipitată, care intra în pielea piciorului, umflîndu-l şi provocînd o\ntranspiraţie toxică.\nLadima se făcuse palid, în mod comic, ca un sergent major care are lipsă la magazie.\n- Ştii că eu sufăr foarte mult de picioare... Mi se umflă... Am început să rîd, eu\nacum.\n- La dumneata trebuie să fie altceva... Aşa sunt scriitorii... N-ai văzut că în\nscrisorile lui, Eminescu se văita mereu că-i sunt picioarele umflate?\nM-a privit în ochi, mirat, şi foarte serios, aşa grav, deodată:\n- Ascultă, e adevărat, ai citit scrisorile lui Eminescu?\nAm ridicat din umeri afirmînd nedumerit, am înţeles însă că şi el, ca şi cealaltă lume,\nmă crede şi mai prost şi mai incult decît sunt.",
  "Nu ştiam dacă să mă bucur că fac o impresie atît de neaşteptată, sau să mă întristez că\ndacă spun ceva rezonabil, surprind, uimesc. Am socotit că e mai bine să nu stărui.¹\nE drept că aceste scrisori le citisem pentru că îmi spusese doamna T. să le citesc.\nCăci ea citea memorii şi colecţii de scrisori cu pasiune. Abia după un timp a reluat, încît\nm-am mirat.\n- Bine, bine, dar cum se face că totuşi costumele dumitale nu se demodează? După\ncîte ştiu, apar în fiecare an modele noi, în jurnalele de modă.\n- Da, însă diferenţele sunt foarte mici... vorbesc de moda bărbătească... Reverurile\nceva mai late sau mai înguste, aripioara lui cînd în unghi ascuţit, cînd în unghi drept cu\nele. Variază iar, puţin, lungimea vestonului. Altă schimbare priveşte spatele. Acum\ncinci ani, chiar după război, talia era sus, adică era mai îngustă, ca pe un corset de\nmuşchi, ca la ofiţeri... Acum doi ani, era talia jos, iar în dreptul spetelor, spre coastă,\ncobora în două mici falduri. Acum se poartă spatele hainei de sus pînă jos egal de lat,\ndreptunghiular, peste cîţiva ani s-ar putea să se poarte iar cu vreo mică modificare. De\naltfel, e foarte important la bărbat, căci asta dă o impresie de îngrijit - l-am privit cu\nintenţie - să aibă ghetele frumoase şi cămaşa cu guler care-i vine pe măsura lui. Aci am\nfăcut o pauză cu înţeles, căci el purta nişte gulere largi, scrobite, care-i îmbătrîneau\ngîtul, dîndu-i ceva rahitic. De asta vream să-l dezvăţ mai întîi, făcîndu-l să puie gulere\nmoi, de culoare, care ar fi fost mai ieftine şi mai uşor de spălat.\n- Domnule Vasilescu... Uite pe tînărul acela care dă bună seara cucoanei de vizavi,\ncela în haine cafenii... Are vesta încheiată cu un şir de nasturi pînă la nodul cravatei, ca\nun abate, de nu i se vede deloc cămaşa... Haina abia-i trece de şolduri, iar pantalonii\nsunt jos strînşi pe gleznă, ca nişte pantaloni de pielea dracului, din cei care poartă pic-\ntorii... E sau nu la modă? Să-ţi spun sincer, nu mi se pare o vanitate mai puerilă decît\naceea de „a fi la modă\". Ce lecţie de modestie ar trebui să li se dea acestor domni!\n- Domnule Ladima, dar e o glumă... Asta numeşti modă? Dar aşa se îmbracă pe\nstradă cîţiva dansatori care apar seara, la varieteuri, în frac vărgat, de „fantezie\", ca să-şi\ndebiteze numărul şi cîţiva băieţi de liceu, care, dezorientaţi, îi imită. Un mare croitor la\nParis mai curînd se spînzură decît să facă asemenea costum. Nici măcar la Bucureşti nu\nare să accepte vreunul dintre cei doi-trei mari croitori să „taie\" un asemenea costum.\nAceştia, în principiu, nici nu lucrează pentru băie-ţandrii de douăzeci de ani, oricît de\nmult ar plăti ei. Costumele astea de prost-gust le fac de obicei croitorii de mîna doua de\npe strada Regală, Academiei, Brezoianu, sau mai ştiu eu care...\n¹ Această reputaţie de prost şi incult, de care se bucura Fred Vasilescu „Lumînăraru\", era una\ndintre cele mai false din cîte se pot închipui. Am vorbit eu cu el foarte adesea şi m-a surprins prin spiritul\nlui - domol oarecum, e drept - dar foarte aplicat. Nu mai vorbesc de priceperea lui fn motoare,\nelectricitate, sau cai de curse, care era cu totul remarcabilă, fi ascultam adesea îndelung, explicîndu-mi\ncalităţi, particularităţi... Dar şi aşa, cum fusese cîţiva ani ataşat de legaţie, călătorise mult, văzuse multe,\navea o lectură de tînăr diplomat francez şi de amator de cai, englez, în acelaşi timp, făcută, în afară de\ncunoaşterea oarecum anecdotică a istoriei, cerută de carieră, şi dintr-o lectură de magazin ilustrat\nenglezesc, la curent cu noutăţile şi curiozităţile practice ale culturii, foarte interesantă... Dar cum lumea\narareori admite că o femeie frumoasă e şi inteligentă, hotăra că un monden pieptănat, lipsit de spirit\n(adică incapabil de „spirite\", glume, jocuri de cuvinte, căci altfel nu era lipsit în convorbire de un umor\nabia perceptibil, dar pătrunzător), blond, ca un amorez de teatru englez, uneori prea tăcut, e neapărat\nprost.",
  "- Ei, cum, tăgăduieşti că e o modă? L-am privit lung.\n- O modă bărbătească, de cînd lordul Derby a adoptat fracul negru şi de cînd s-a\nfixat costumul acesta „nemţesc\", cred că mrexistă... Mici deosebiri de amănunte, fără\nnici o importanţă... E drept că, în genere, bărbaţii care au trecut drept faimoşi eleganţi,\ncare au preţuit în mod deosebit accesoriile, le rămîn credincioşi... Sunt aşa de mici, încît\nnu sunt remarcate în genere decît de cei care sunt de obicei atenţi la îmbrăcăminte.\nVreau să spun că mai toţi bărbaţii rămîn la idealul de eleganţă pe care l-au avut cînd au\nîmbrăcat primele haine „la modă\", nu fără un dezgust de aristocraţi conservatori faţă de\ninovaţii. Uite acest superb exemplar, care e Tony Bulandra, a rămas la culoarea verde de\ndinainte de război,¹ care azi nu se mai poartă, la manşetele scrobite, la monoclul cu şnur\nnegru, iar cînd vine în salon intră cu mănuşi albe, purtînd mereu tocurile înalte. Acesta\nera maximum de eleganţă cînd a început el să joace pe cuceritori. Uite regizorul\nTeatrului Naţional, Soare Z. Soare, care a risipit foarte multe milioane. Nu va renunţa\ndecît simţindu-se nenorocit la cămaşa şi gulerul scrobit, la vesta cu tiv de pichet. Cînd\nPăstorel Teodoreanu a terminat liceul, se purta, provincial, la Iaşi, haină neagră,\npantaloni gri şi gambetă. E îmbrăcat foarte luxos, poartă cămaşă de mătase de patru mii\nde lei, dar nu a renunţat la nimic din felul primului lui costum.\nAş fi vrut să-i spun mai multe atunci, dar, deşi ştiam ce vream, nu aveam\ngîndurile limpezi, nu izbuteam să mă exprim. Cînd scriu însă acum e cu totul altceva. E\nfoarte ciudat cît mă ajută scrisul să gîndesc. Spun lămurit: să gîndesc. Pînă aştern o\nfrază pe hîrtie, alta se formează, de la sine, în minte, adîncind-o pe cea dintîi. Cînd sunt\nîn faţa cuiva, nici nu pot să gîndesc ca lumea, întocmai ca în liceu, cînd ştiam lecţia\nfoarte bine, dar dacă mă scotea la tablă, din cauză că eram în faţa tuturor, din pricina\nprofesorului, nu mă puteam concentra şi deci nu puteam să gîndesc.\nCăci e îngrozitor să gîndeşti în faţa tuturor... cum nici încă altceva nu poate face cu\nmartori, ca la examen. Am fost unul dintre cei mai proşti elevi ai liceului Lazăr, şi au\ntrebuit multe intervenţii ca să trec. Prin urmare, nici lui Ladima nu i-am spus ceea ce\nacum îmi apare foarte lămurit. Găsesc, împotriva convingerilor obicinuite, că tocmai a\nnu urma „moda\", adică a nu fi îmbrăcat ca toată lumea, e o dovadă de vanitate puerilă...\nCei care vor să fie individuali în îmbrăcăminte, tocmai ei se fac vinovaţi de lipsă de\nmodestie... Trebuie să ai o astfel de înfăţişare, ca să nu te deosebeşti niciodată din jurul\ntău... Cîteodată, mă gîndesc pe mine însumi cu barbă şi mă simt, aşa din senin, umflat\nîn pene. E impresionant ce idee înaltă trebuie să aibă un om tînăr despre capul lui cu\nbarbă... Eu, de cîte ori văd unul, aşa, impozant, îl şi rad în gînd, iar rezultatul, imaginea\nrealizată astfel, mă amuză enorm. De aceea, cînd Ladima a vorbit de vanitatea puerilă a\nmodei, îmi venea să-i spun că mai curînd mi se părea puerilă vanitatea asta a mustăţii\nlui imperiale, care atrăgea luarea-aminte, acum cînd eram cu el în restaurant. De altfel,\ntocmai poeţii care dispreţuiesc moda sunt cei care caută să se deosebească prea ades\nprintr-o înfăţişare prea personală, pe care unii o afişează ca pe o firmă prea indiscretă.\nMultă vreme am crezut că redingota neagră, închisă la gît, cravata lată, tot neagră,\ngulerul scrobit, milităresc, pe care le poartă profesorii nemţi, sunt o dovadă de modestie\nşi dispreţ pentru cele lumeşti, de ignoranţă simpatică şi naivă a „modei\" actuale. Cînd\nam fost însă în Germania, am înţeles, cu o uimire pe care nu poţi să ţi-o închipui, că,\ndimpotrivă, ei sunt foarte mîndri de această adevărată ţinută, pe care o cultivă de altfel\ncu multă grijă, ca pe o uniformă de intelectualitate, menită să-i deosebească de restul\nmulţimii de rînd...\n¹ În 1927, fireşte. Căci acum, în 1933, a revenit",
  "Dacă mă gîndesc şi mă gîndesc, îmi vine să cred că şi o îmbrăcăminte urîtă, cu o cravată\nînnodată neîngrijit, într-o lume corect îmbrăcată, e o dovadă de suficienţă... întîi,\ndovedeşte că nu te sinchiseşti de părerea celor în mijlocul cărora trăieşti, iar pe de altă\nparte, că nu te stinghereşte să atragi luarea-aminte şi să fii comentat.\nDar atunci nu i-am putut spune lui Ladima nimic din toate acestea, iar el a\ncontinuat convorbirea, după ce şi-a ars romul din ceaşca de şvarţ.\n- Atunci, dacă nu fac haine la modă, de ce mai sunt mari croitori? De ce snobismul\ncutărei firme? Atunci mai bine să-ţi cumperi haine gata.\n- Nu... nu... Vezi, aici te înşeli... E o deosebire hotărîtoare. N-ai decît să priveşti\natent un rînd de haine gata... Au întotdeauna umerii prea înguşti, încît cusătura nu vine\nca o trăsătură caligrafică de la umăr la subsuoară, ci căzut scurt şi nesigur, din pricină\ncă sunt tăiate în serie... pentru orice întîmplare... De aceea, gulerul nu cade la ceafă, pe\ngulerul cămăşii, frumos, ci rămîne căscat ca o gură de ştiucă. Haina, jos, e totdeauna\nprea lungă - pentru că fabricanţii presupun că media cumpărătorilor au oarecum\nburtă... Mînecile au jos la pumn deschizătura prea mare, pentru orice mînă... De\npantaloni, ce să mai spun? în faţă, chiar acolo unde, orice ai spune, cade întîi privirea,\nsunt strîmţi, scoţînd în relief oasele, în loc ca toate cusăturile să cadă frumos la vale, ei\nau încheietura trasă într-o parte şi alta, ca şireturile la ghete. De altfel, însăşi marginea,\nconturul hainei de-a gata, are cusătura vizibilă, nu e la vreo doi milimetri mai înăuntru,\nacoperită... O haină gata e ca şi o haină de împrumut. E făcută pentru un tip mijlociu,\nstandard... pentru altul decît tine. Pe cînd un croitor mare e un adevărat artist... El face o\nsingură haină, pentru un singur corp... Atunci haina capătă galba ei, unică, aşa cum îi e\ndestinaţia. De cele mai multe ori, fireşte, el aranjează natura... Nu mult, căci nu i se\npoate cere imposibilul, dar cît de cît. Haina lui are cusăturile, de la umeri la subsuoară,\naşa, cum să spun, ca nişte jumătăţi oblice de paranteză (nu i-am spus aşa, dar aşa\ntrebuia să-i spun), la ceafă gulerul nu cască, reverurile se petrec frumos unul peste\naltul... Haina cade pe corp, fără să se agate nicăieri, cum învăluie, căzînd, mătasea,\nrotunjimea unui manechin. Jos e adunată rotund pe pantalon ca să nu rămîie loc gol sub\nea ca sub o umbrelă. Pantalonii se fac, cu ajutorul cîtorva cute, foarte largi sus, ca să nu\nsublinieze, ca un tricou de tenor, partea din faţă, şi să nu acopere dosul, strîns, ca nişte\ncioareci.\n- Domnule, dar te pricepi... Cînd mi-oi face haine te rog să vii cu\nmine ca specialist.\nAproape că jubilam că am cîştigat partida. Mă şi vedeam la croitor\ncu el.\n- Dă-mi voie să-ţi spun că mai toţi prietenii mei mă roagă, şi nu refuz, să viu cu ei\nla probe. De ce n-aş face-o şi pentru dumneata?... oricînd,\nmîine!\nEram convins că mi-am atins scopul şi mi-am împăcat mica mea manie. Dar parcă\nnecunoscutul i-a apărut plin de pericole.\nA devenit gînditor.\n- Lasă, că mă intimidezi... şi-l speria ideea.\nNu ştiu, mi-ar fi făcut plăcere să-l transform pe acest demodat prieten, într-o singură zi,\nca în filmele americane. Să-l fac să-şi tundă mustaţa, să puie cămăşi care să nu-i mai stea\nindependente de corp, scrobite, ci cu gulere care să-i mîngîie gîtul, cravate frumos\nînnodate, pantofi englezeşti, haine sprintene... Sunt sigur că ar fi plăcut mult femeilor.",
  "Şi fără îndoială că leafa destul de frumoasă pe care o primea acum i-ar fi permis să\ncheltuiască două mii de lei, cel mult, pentru îmbrăcăminte.\n- Va să zică modă nu e? Ci numai croitor mare? mi-a spus, după ce şi-a răsucit o\nţigară, dintr-o tabacheră plată de lemn, fapt pe care îl înţelegeam, căci dovedea pe\nfumătorul de gust, care ştie că e mai bun tutunul din cutie, şi după ce a pus-o cu grijă\nîntr-un ţigaret special, cu vată înăuntru.\n- Nu, nici aşa... E modă... însă priveşte mai curînd stofele. Asta e drept... łesătura\nstofelor şi culoarea se schimbă destul de des. Nu numai din progresul natural al chimiei\nşi ţesăturii, dar şi ca să depărteze frauda... în general, stofele bune au preţ de producţie\nfoarte ridicat, din cauza materialului scump folosit. Din pricina asta, alţi fabricanţi fără\nscrupule, din cei ce produc şi vînd în cantităţi considerabile, imită stofele şi ţesăturile la\nmodă, bune. Totdeauna însă cu o întîrziere de doi-trei ani, ba şi mai mult, pînă îşi\nlichidează imensele lor stocuri... Observă vitrinele scumpe, să vezi că au mai totdeauna\nalte culori decît vitrinele bazar. Alte cravate, alţi ciorapi, alte cămăşi, alte stofe... A fost\nla modă, imediat după război, un poplin gălbui destul de fin. Imediat, după ce au\nterminat vechile stocuri de zefir, marii fabricanţi au produs depozite întregi de poplin\ngalben, mult mai vulgar însă, făcut cu multă economie, din spirit de speculă... Atunci,\npoplinul din material bun, produs cu grijă, a căpătat linii şi vărgi. Peste trei ani a fost\nimitat şi acesta... Acum magazinele de lux fac cămăşile de dejalenă... Peste cîţiva ani\nvom avea şi dejalenă pentru strada Carol. Dacă eşti atent la cravate, observi că - la un\ninterval de trei-patru ani - ţi se oferă la colţul străzii o cravată „la fel\" cu aceea pe care ai\ncumpărat-o de la magazinul de lux, însă de zece ori mai ieftină. La adăpostul culorii şi\ndesenului caută să te înşele la calitate... De aceea producătorii „scumpi\" schimbă\nimediat. De aci, moda ţesăturilor.\nEra trecut de miezul nopţii. Grigoraş Dinicu trecuse de la bucăţi moderne la\ncîntece sentimentale, languroase... Unele mese se goleau, imediat curăţite de chelnerii\n„eleganţi\" ca nişte diplomaţi. Femeile, toate interesante, din pricina îmbrăcăminţii şi a\ncoafurii care le îngăduia să arate şi să sublinieze ce au mai frumos, camuflînd restul,\nmai formau, în boxe ori pe laviţa roşie care era de-a lungul peretelui, sub căderea\nbogată a luminii, centrul de atenţii calde pentru cei de la masă, sau fermecau strict\niluzoriu, în parabole largi, pe cei din restul restaurantului, îl vedeam limpede pe\nLadima ameţit de frumuseţea lor, dar fără să izbutesc să-1 fac să simtă, deşi era în\nrealitate o problemă de stil, adică aşa cum înţeleg eu, de unitate: cît de grotescă, iar în\nfapt imposibilă (spre sincera mea părere de rău) ar fi fost alăturarea lui, aşa cum era, de\nun trup femeiesc, cu grijă şi gust îmbrăcat, ca o floare studiată. în realitate, el, care era\nîmpotriva atragerii atenţiei, izbutea să izbească toate privirile, să se izoleze între toţi,\nprin îmbrăcăminte, în acest salon cu oglinzi multe, prea luminate. Am vrut să-i\nsubliniez asta cu oarecare brutalitate. La masa din fund, spre galantarul casieriţei, era\nun grup mare de oameni tineri şi alţii mai în vîrstă... între ei era unul, un fel de cazac\nuriaş, cu barbă albă, scurtă, răzvrătită, cu plete, şuviţe cărunte lipicioase, cu un chimir\nlat, care atrăgea toate privirile...\nMi s-a părut că aş putea bate şaua pentru Ladima.\n- Crezi că domnul acela n-ar fi atras mult mai puţin atenţia, îmbrăcat aşa ca să nu\ndifere de cei din jurul lui?... Moda uniformizează... e o lecţie pentru amorul propriu.\nI s-a coborît mustaţa pe colţul gurii de spaimă, m-a privit cu ochii înfundaţi în orbite.\n- Taci... taci... E marele poet german Dîubler, sărbătorit de redactorii unei reviste\nliterare.",
  "Am îngheţat, cu sentimentul disperat că am comis una dintre cele mai crunte gafe din\nviaţa mea, şi întîmplarea m-a vindecat definitiv de a mai da asemenea lecţii.\nŞi totuşi Emilia asta nu are dreptate, căci dacă l-ar fi privit cu cît de puţină sinceră\nsimpatie, ar fi trebuit şi sigur că ar fi izbutit ca ea să-l facă să-şi schimbe îmbrăcămintea.\nArunc mucul de ţigară surîzînd şi examinez, întîi eu, biletul pe hîrtie cu antetul\nVeacului.\nEmy,\nLa regizor nu se găseşte rolul. Trebuie scos din nou. Am rugat pe domnişoarele\ndactilografe. Treci după-masă să-l iei.\nAm reţinut pentru revelion o masă de patru ham la „Enescu” Se mai pot pune la nevoie\ndouă scaune... Vreau ca 1928 sa fie început cu frenezie-\nAcest 1928 vreau să fie anul vieţii mele.\nGeorge\nAnul morţii lui... Nici o bănuială...\nAş vrea să nu mai recad în mine însumi, dar biletul acesta singurstîrneşte în mine\no goană de forme şi lumini. încerc sa rezist şi n-am punct de sprijin.\nRevelionul din 1928... Viaţa omului acesta mă tîrăşte în vremea care s-a scurs, cu\npropria mea viaţă, cum trage un fluviu apele rîului afluent. Nu vorbisem cu doamna T.\nde un an şi jumătate... Amintirea îmi îngreuiază tristeţea... Las totul şi fumez. Gîndul ca\nvenea al doilea revelion pe care nu era să-l facem împreună, mă umplea de o disperare\ncare pătrundea ca un frig... Trotuarele înguste erau pline de o lume grăbită, numeroasă\nde obicei, dar devenită manifestaţie de stradă în zilele acestea de tîrguieli... Toţi oamenii\naceia aveau un rost, aveau un ideal măcar de douăzeci şi patru de ceasuri, căutau o\nbeţie... Pe Cale Victo zăpada se pulverizase, încît se făcuse ca un soi de tărîţe deşi\nrămîneau, din cauza pavajului neîndreptat de la război, mici mormane de gheaţă\nstratificate. Parcă din cauza atîtor respiraţii geru se înmuiasej. Primisem de dimineaţă\ntelefoane de la prieteni pentru invitaţii şi desigur ca peste tot oraşul gînduri se căutau\nîntr-o circulaţie ameţitoare, ca mişcarea în filmele voit accelerate. Am primit cea dintîi\ndintre acest invitaţii, la L.C., pentru că înţelegeam că e de prisos sa ma rezerv, ştiam că\noricîte vor mai veni, una singură va lipsi dintre ele.\nFiindcă la băcănii tîrguia atîta lume, pentru că în blănuri şi în şoşoni scurţi de tot,\nca retezaţi, lăsînd să se vadă ciorapul de mătase între ei şi strînsoarea mantoului,\ntreceau atîtea femei... era în mine un neastîmpăr altoit cu tristeţe. Mi-a venit şi mie o\npoftă nebună să tîrguiesc şi să fac bucurii la întîmplare... Aş fi vrut să ştiu ce va face ea\nseara... cu va ciocni un pahar de şampanie. Bună cum e, cui va ura cu obrajii rumeniţi,\ncu rombul înflorat al surîsului, cu ochii strălucitori şi lichizi:”Noroc şi an bun...\"? Va\navea în toată seara un gînd bun şi pentru mine ? Cine-i va lămuri, în minte, ameţitor,\numerii mobili ca merele în de taiul mătăsii, şi rădăcina nervoasă a cefei?\nAm început să colind magazinele, ca să văd cum tîrguieşte lumea.\nPentru nepoţei cumpărasem de Crăciun un cinematograf „Baby\", un aparat de\nradio şi tot soiul de jucării de pom... Am luat pentru cumnatu-meu o garnitură de birou\ncu tocuri rezervor, pentru soră-mea am găsit la un magazin o lampă minunată, făcută\ndin cuburi, ca s-o determin să adopte mobila modernă. Micii actriţe i-am trimis un\naparat fotografic, promis cîndva în glumă.\nAş fi vrut să-i trimit ei ceva, nu un cadou, un buchet de flori. De şapte-opt ori am\ntrecut, alunecînd peste muşuroaiele de gheaţă, prin faţa magazinului... Am zărit-o de",
  "vreo două ori înăuntru, ocupîndu-se de clienţi, foarte numeroşi pentru lămpi, mescioare\nşi obiecte de artă, care îşi alegeau singuri şi probabil cereau lămuriri, întrebau de cost...\nTrei sute de mii de oameni, din acest Bucureşti, de la trecătorul în maşină, la\ncomisionarul trimis să ia pachetul, oricine ar fi putut intra s-o vadă pe femeia asta în\npulover roşiatic şi rochie de culoarea cafelei cu lapte, să-i vorbească, să vadă figura\npuţin băieţească, oricînd gata să se transforme într-un surîs de soră sau „regină care\nvrea să se facă populară\", numai eu nu... Aş fi putut sărbători revelionul la „Cina\", între\nfemei pe care alţii le găsesc „splendide\", aş fi putut colinda cu maşina pe la jumătate din\nlocuinţele luxoase din Bucureşti, în noaptea asta, cînd toate femeile erau decoltate şi\nîmpodobite... Oriunde aş fi fost primit... Dar totul era anulat de faptul acesta, net, că nu\nputeam urca două etaje, în parcul Bonaparte, ca să mă trîntesc pe un divan, eveniment\ncare ar fi corespuns pentru mine cu o de neînchipuit întoarcere, permisă numai de\nîncheierea păcii, dintr-un război de patru ani în tranşee.\nAş fi fost bucuros, s-ar fi potolit tumultul din mine dacă aş fi avut măcar\nposibilitatea să întreb la telefon ce face seara şi să-i spun, fie şi cu un surîs îndurerat:\n„Mult noroc... multă sănătate\", după ce i-aş fi trimis un dar.\nNici măcar o floare anonimă nu-i puteam trimite... Ar fi ştiut de unde vine şi asta\nînsemna pentru mine prăbuşirea.\nExperienţa unui revelion precedent îmi arătase riscurile unei astfel de încercări.\nAcum doi ani, cel dintîi revelion pe care nu-l făceam împreună ne găsea certaţi,\ndespărţiţi de mai mult de patru luni... îmi spuneam totuşi că n-o să poată trece acest\nînceput de an fără să-i fac un dar, care aş fi vrut să fie şi o recunoştinţă, şi un cheag de\nemoţie risipită într-altă vreme departe de ea, şi o durere nouă, arzătoare. Aş fi vrut de\nasemeni să aibă şi o valoare comercială... Mi-era teamă să nu aibă dificultăţi materiale...\nEra singura femeie care mă interesa pe lumea asta, şi cum niciodată nu primise, în cei\ndoi ani de dragoste, nimic de la mine, socoteam că n-ar fi rău s-o scutesc, într-o măsură\noarecare, de cine ştie ce întîmplări viitoare...\nCu o lună jumătate înainte am studiat un catalog de bijuterii şi am comandat în\nBelgia, prin cel mai bun bijutier din Bucureşti, o brăţară de platină cu briliante. Era\nfăcută din opt dreptunghiuri de mărimea unui mic ceasornic, cu cîte un briliant mai\nmare la fiecare capăt... Costase 800 000 de lei... Mă gîndeam să i-o ofer de ziua ei, dar şi\nmai bine de revelion, căci atunci cadourile au un aer mai puţin direct şi personal... Sau\ndacă nu, eram hotărît să-mi creez, de la o a la alta, o împrejurare oarecare, anume; să\naibă aerul unei stricte şi fireşti întîmplări fără urmare, ca să nu fiu nevoit să dau\nexplicaţii.\nÎn cele din urmă m-am hotărît s-o aştept la ieşirea din magazin Bănuiam că nu are\nsă închidă deloc, dar îmi ziceam că tot va merge la masă . Aşteptarea asta a fost una din\ncele mai grele din viaţa mea... Mi se Darea că toată lumea ştie ce aştept, rezemat de bara\ngalbena din vitrina unei drogherii vecine, dar nu chiar din faţa magazinului, şi credeam\ncă toţi mă compătimesc şi mă găsesc ridicol.. Zeci de prieteni, care au trecut pe acolo,\nvăzîndu-mă, m-au tachinat, intrebandu-ma daca aştept vreo midinetă... Mereu trebuia\nsă găsesc motive şi explicaţii... Abia pe la două şi jumătate a ieşit... Cînd a trecut pe\nlanga mine, in mantoul de taupe rotunjit, castaniu-verzui, cald, de simţeam o pornire\nnebună să-l mîngîi, să-mi lipesc obraji, de el am îngheţat. Surprinsa însă după ieşirea\ndin magazinul cu lumina artificiala, de albul ameţitor al nămiezii, era probabil puţin\nzăpăcită şi de mişcarea curgătoare de pe\nM-am urcat în maşina lăsată pe str. Sf. Ionică şi am pornit după ea, încet, hotărît să\nprovoc în dreptul ei o încurcătură care să mă oprească n loc Nu era prea greu în ajunul",
  "acesta de An Nou... Cînd am ajuns, am cerut zgomotos loc... A întors capul tresărind,\ncăci uni cunoştea claxonul. Am.privit numai cu coada ochiului Ea a rămas aproape\nîncremenită pe loc şi toată figura i s-a strîmbat uşor ca de durere... Albul ochilor s-a\nfăcut mai mare, mai limpede şi platina cu reflexe liliachii a pupilelor mai intensă, mai\nalarmată Buza de sus, d,n cauza aurii desfăcute într-un surîs de tristeţe, lasă sa se vadă\ndinţu albi din faţă îi înflorise toată faţa, mărginită de bordura ca de şapca a pălăriei\ncloş de gulerul mare al mantoului care-i înconjura capul şi-l depăşea, de fularul de\nmătase, care era ca un plastron de culoarea caisei, infoiat, pe piept. O vedeam în oglinda\nde la volan şi am întors capul încet... Deşi se uita la mine, n-a prins de veste, de parcă\nplutea in nereal - şi m-am mirat de asta - căci pe urmă privirile noastre s-au întîlnit...\nAm ridicat pă aria şi mi-a răspuns liniştit şi cald, parcă ne certasem aseară de parca S-ar\nfi trecut patru luni fără să ne salutăm. Am oprit pe dreapta în dreptul Pasajului Romîn,\ndeşi îmi veneau maşini în fată... Am coborît şi i-am ieşit înainte.\n- Sărut mîinile... Şi tremurînd aproape: La mulţi ani.\nAvea ochii mirat deschişi, mai viorii, cu adevărat ca viorelele, înlă-crămaţi... N-a spus\no vorbă şi mi-a luat apoi braţul. Mi 1-a strîns, pornind alături, lipită de mine ca o\nstrîngere la piept, transformată din cauza locului. Simţeam parcă prin stofa paltonului\nmîngîierea mantoului ei castaniu-verzui.\n- Unde mergeai?\nNu mi-a răspuns nimic... Tăcea, aşa, nervos, la braţul meu... fără să mă privească...\nMi se părea că am febră, nu mai am nici un contact direct cu lucrurile. Pe orice aş fi\npus mîna n-aş fi putut prinde bine, vorbele nu veneau singure, iar în jurul meu nu mai\ntreceau oameni, ci mergeau forme... De nervos ce eram, simţeam nevoia să vorbească\nneapărat căutînd penibil.\n- Pot să te întovărăşesc puţin?...\nEra puţin cam caraghios, de vreme ce ea îmi luase braţul şi mi-l ţinea strîns.\nAbia acum m-a privit liniştit şi voit.\n- Mă duceam să mănînc ceva la un mic restaurant aci...\n- în pasaj?\n- Da... dar acum nu mai pot mînca... Hai, pe stradă...\n- Magazinul e închis?\n- Nu, a rămas acolo doamna Landrino, care a fost mai devreme la masă.\nLa Riegler în faţă erau ţigănci care se instalaseră ocazional cu coşuri mari de vîsc şi\nmimoze; alergau uşor după trecători.\nA surîs limpede, cu faţa mereu uşor crispată, ca o strîmbătură de voluptate şi durere\nîn acelaşi timp, iluminată de ochii vii, care parcă descopereau acum lumea. A luat o\nramură de mimoză ca un mugur de salcie, mi-a desfăcut paltonul şi mi-a pus-o la\nbutoniera vestonului... A desfăcut apoi poşeta neagră, mare. Am vrut să duc mîna în\nbuzunarul hainei, dar m-a împiedicat, aducîndu-mi aminte:\n- Diseară e Anul Nou.\n- A, da! E Anul Nou... Atunci primesc... Primesc cu o condiţie... Să-mi dai voie să-\nţi fac şi eu un dar... Şi am scos mimoza ca o ameninţare.\nI-a îngheţat faţa şi a capitulat frumos.\n- Primesc.\nEram chiar în dreptul marelui bijutier... Nici n-a mai avut timp să protesteze. Pe\ngalantarul acela, care e ca o vitrină de fluturi şi şerpi albi în muzeu, şi-a aşezat coatele\nnervos şi a început să caute... A descoperit cel mai cuminte inel... ca un fir de sîrmă, de\naur, cu un safir... de altfel",
  "foarte frumos...\nS-a întors surîzătoare, arătînd încîntată, jumătate din dinţii albi de\nsus, mai limpezi ca bijuteriile mici de fildeş.\n- Am găsit.\nAm privit glumeţ, scoţîndu-mi mînuşile groase de piele şi dictînd cu o prefăcută\nenergie.\n- A nu... Cine oferă aci? Eu sau dumneata?\nA devenit palidă, de i-a rămas numai gura roşie în toată faţa şi s-a sprijinit de\ngalantar... în clipa aceea, eu am avut, înţelegînd, ca o declanşare fluidă... Fără să mă\ngîndesc, automat, parafrazasem una din glumele noastre cele mai intime, cele mai\nsenzuale: „Mă rog, aici cine iubeşte!\" spunea uneori, cînd o ţineam îmbrăţişată,\nexasperată de dorinţă şi cînd, tiranic, sadic, nu-i îngăduiam nici o mişcare, de rămînea\ncu tot corpul întins, încordat, crispat, în aşteptare. Am transpirat întreg, ca de un scurt-\ncircuit în artere şi abia după cîtva timp am putut vorbi, dar nu către ea, căci între noi\ntotul era epuizat, ca după o posesiune, ci către bijutier, întrebîndu-l, aşa, stupid, ce\nrezultat ştie de la Consiliul de coroană din ziua aceea de la Sinaia, unde fuseseră\nchemaţi toţi şefii de partide şi vreo doi jurisconsulţi. Pe urmă am căutat cîteva brăţări,\nam rugat-o să le încerce, ca să maschez premeditarea, şi privindu-i vinele încheieturii,\nsub pielea subţire, împletite ca dorinţele, i-am prins în jurul mîinii întoarse, care era ea\nînsăşi o bijuterie, brăţara comandată.\nDe plătit, fireşte că m-am făcut că plătesc imediat, dar mă întrebasem mereu dacă să-i\nspun preţul bijuteriei, sau să-l las să-i fie surpriză... Mi-am spus însă că e o copilărie... că\nar fi putut să cadă mai tîrziu pe mîna vreunui şarlatan, şi că era mai bine să ştie preţul\nadevărat... Am iscălit deci în faţa ei un cec, anulat în prealabil, de 800 000 de lei, cît\ncostase brăţara. Era cel dintîi dar pe care i-1 făceam de cînd ne cunoşteam... Aveam\nsuperstiţia stupidă că dacă îi ofer măcar o floare, dragostea noastră se termină... Şi, de\naceea, luptînd cu mine însumi, în doi ani nu-i oferisem nimic. Cu sufletul alterat de\nsentimentul irevocabilului, cu care, de altfel, eram de acum familiarizat, resemnat după\nnădejdi contradictorii şi înfrîngeri definitive, îi pregătisem acest întîi dar.\nCînd am ieşit, apăruse, de după norii lînoşi, iar soarele.\n- Mai ai o jumătate de oră... Nu ţi-e frig? Mantoul castaniu-verzui, deşi îşi îngusta\nforma, acoperind cald genunchii, era scurt şi nu ciorapii de culoarea nisipului aveau să-i\nţină cald, mai ales că şoşonii erau atît de scăzuţi şi mici. Vrei să mergem să mîncăm\nîmpreună la o grădină oarecare?\nAm oprit o maşină de piaţă... Niciodată nu primise să meargă în maşina mea... În\ncei doi ani, iubirea noastră rămăsese oarecum secretă... Din cînd în cînd ne refugiam în\ncîte un orăşel de munte, de cele mai multe ori plecînd cu trenul: Deva, Sighişoara, Bran,\nNehoiaş sau, cînd nu era sezon, pe coasta mării. Chiar la teatru, aveam aerul că ne-am\nîntîlnit acolo, la masă eram împreună numai la ea, sau numai la mine în garsonieră,\nunde ne închideam uneori de sîmbătă pînă luni dimineaţa, ca nişte condamnaţi ai\nvoluptăţii.\nAm mîncat la un restaurant de pe 11 Iunie, singuri în tot salonul, în acest ajun de\nAn Nou. Era pentru mine o bucurie chiar numai s-o privesc, cercetînd-o ca pe un\ntablou... Femeia asta, care la început nici nu mi s-a părut frumoasă, m-a făcut să\ndescopăr frumuseţea. Cădea pe gînduri uneori şi, ferindu-şi parcă privirea de a mea,\nrămînea în profil. Pălăria părea o glumă, iar marginea ei, ca o mică streaşină, de fetru\ncastaniu, tăia o diagonală sinuoasă ocolind pe deasupra sprîncenei stîngi, peste ochiul\ndrept, peste obrazul rumenit de trecerea de la frig la cald, pînă la lobul urechii, pe urmă,",
  "arcuit spre ceafă, lăsînd cîteva bucle de un arămiu des, întunecat, afară. Zîmbea lumii\ngîndurilor ei, arătînd trist dinţii albi de sus. Sprijinită în cot, îşi rezemase bărbia de\ndosul mîinii sucite, cu degetele mîngîietor lipite de gît. Era într-o vestă de jerse, cu linii-\ndungi paralele, roşcate, negre, cafenii, pe care o purta, văzusem pe fereastră, şi în\nmagazin.\nÎn asemenea clipe, ca şi atunci cînd era îmbrăcată pentru serată sau bal,\nfrumuseţea ei avea în ea ceva absolut nepămîntesc, transfigurat, şi asta explica de ce\naţîţi bărbaţi vorbeau despre ea cu un soi de emoţie pe care ceilalţi, care aveau prilejul s-\no vadă doar întîmplător, în momentele ei de plictiseală, necazuri sau nedispoziţie, nu o\nînţelegeau.\nAm vorbit despre multe, fără să cerem nici unul, nici altul, explicaţii pentru ce a fost.\n- Ce faci diseară ? am întrebat, neliniştit că îmi va pleca într-o lume necunoscută.\n- Nimic... Vino la mine... şi fără să se gîndească: Vreau să bem, diseară,\nşampanie...\nMi-am simţit obrajii moi şi năclăiţi de o sudoare rece... Să fiu cu ea diseară, în\ndormitorul fără mobilă, fără covoare, ca o cameră în care azi te-ai mutat, numai cu un\npat alb şi o mescioară joasă, fără şifonier pentru haine - căci se dezbrăca într-o odaie\nalăturată în care erau dulapurile şi masa de toaletă, după ce ieşea din baie. Să fie din\nnou goală şi să bea şampanie... Ca un sinucigaş care dă totul pe o clipă, îmi vine să zic...\nda.\n- Ce rău îmi pare, nu ştiam că te voi întîlni şi m-am angajat pentru toată seara... M-\nam gîndit la cei care se duc la operaţie, fără anestezie... Dar poimîine, nu la... haide la...\nAcum e partea cea mai grea... Fireşte oriunde, în afară de: la mine sau la ea acasă... Cînd\niubirea noastră a fost timp de doi ani interioară, va trebui să fie acum numai pe\ndrumuri. E o schimbare ca o răsturnare în existenţă.\n- E la Cartea romînească expoziţia lui Teodorescu-Sion... Vrei să\nvii s-o vedem?\nA rămas contrariată, cu surîsul trist care îi ridica puţin colţul gurii, arcuindu-i\nbuza de jos, făcînd-o paralelă oarecum cu conturul bărbiei; căci atunci cînd zîmbea,\ngura i se încadra ca într-un romb instabil, fără cele patru unghiuri, fiindcă unul era\nînlocuit de nas, altul topit într-o gropiţă în bărbie, iar două schiţate, aproape\nimperceptibil, în obrajii arcuiţi uşor.\nŞi, ridicînd din umeri, jucîndu-se cu mănuşile de piele neagră:\n- La 11 dimineaţa?...\nCa şi cînd ne-am fi descoperit o vocaţie nouă, am vizitat, în cele două săptămîni care\nau urmat, toate expoziţiile şi muzeele din Bucureşti... Eu eram într-o aiureală de fericire\ncontinuă...\nŞtiam însă că totul va avea un sfîrşit, deci după două săptămîni am început să\nlipsesc de la rendez-vous-uri... M-a găsit o dată, chemîndu-mă la telefon, şi am rugat-o să\nmă ierte, pentru că sunt puţin bolnav... Sunt nevoit să stau în casă.\nSperiată:\n- Ce-i asta?... Ce ai?\n- Nu ştiu... puţină febră...\n- Dă-mi voie să viu să te văd.\n- Eşti prea bună, dacă... nu te reţine nimic...\nM-am dezbrăcat numaidecît, am întredeschis buzele ca să mi le ardă puţin\nrespiraţia, am făcut un adevărat exerciţiu de paloare...",
  "A venit, şi-a aruncat mantoul şi pălăria în fotoliu şi s-a aşezat doar jumătate lîngă\nmine, pe divan, cu picioarele lungi, oarecum paralele cu divanul, cu genunchii lipiţi goi\nşi strînşi în mătasea ciorapului, căci rochia de serj bleumarin era prea scurtă.\nMi-a luat mîna, dînd o clipă în lături buclele arămii care-i cădeau pe faţă din cauză\ncă aproape îşi smulsese, preocupată de mine, pălăria.\n- Dar, pentru Dumnezeu, ce ai?\n- Nu ştiu, nimic, puţină febră...\nMi-a mîngîiat matern părul, m-a privit în ochi, cu zîmbetul acela care-i încadra gura\nîntredeschisă în acel romb inefabil, îndurerat, cu acea strălucire a ochilor viorii de tot,\ncare făcea să fie văzută de departe... Şi pe urmă, hotărît, şi-a lipit buzele de ale mele. Am\nfăcut o grimasă.\n- Nu... nu... Cine ştie ce am...\nA început să mă strîngă în braţe...\n- Mi-e totuna, orice ai avea... M-am desprins, moale de deznădejde:\n- Te rog, astîmpără-te... nu... nu...\nŞi ca să nu creadă că ar fi altceva, că n-o iubesc, după ce m-am desprins, i-am\nsărutat mîinile ca pe unele frumos aşezate dintr-o icoană.\nN-avea totuşi mînă mică şi cu degetele molatece de madonă, ci lungă şi subţire.\nArticulaţiile apăreau la orice îndoitură pe dosul mîinii, altfel delicate ca nişte vii accente\ncircumflexe, subliniind vîlceluşele dintre ele, bune de umezit cu vîrful limbii. Degetele\nalbe, prelungi, nu se terminau în unghii ascuţite, ci mai curînd late, ca nişte petale mici\nlăcuite roşu, mîini fără grăsime, nervoase, de prinţesă, pe care, resfirate, le ducea\nnecontenit, cînd ca să aranjeze o buclă, pe după ureche, imaginar căzută, cînd ca să\nstrîngă mica eşarfă în jurul gîtului, ca un domn care şi-ar potrivi cravata.\n- De ce-mi priveşti mîinile? Surîdeam, fără să ştiu ce să spun.\nAm prelungit o săptămînă boala aceasta închipuită, care mi-o dăruia pe ea în fiecare\ndupă-amiază la ora 7 jumătate precis... Mîneam seara împreună, la mine, lîngă divanul\nlarg, pe o mescioară joasă, şi o priveam fericit cum îşi plimba mîinile pe olanda feţei de\nmasă, printre cupele joase de cristal albastru de murano, pe tacîmurile de argint, căci\ntotul căpăta viaţă cînd era ea acolo.\nEram din nou ca în liceu, cînd visam să fiu bolnav, numai ca să vie îngrijorată, să\nmă vadă, o doamnă frumoasă, soţia unui prieten al tatei... N-am mai lăsat-o să mă\nsărute, spunîndu-i că doctorului îi e teamă de un tifos... Îşi apăsa gura pe a mea cu o\ndorinţă de împărtăşanie a răului care mă cutremura.\nPeste o săptămînă, ridicolul situaţiei nu mai putea fi prelungit şi am anunţat că\nplec în Franţa să-mi recepţionez un avion comandat.\nÎntr-adevăr, am lipsit o lună de zile... Eliberat de groaza apropierii, i-am scris de\nacolo, în fiecare zi, scrisori de dragoste smintite, cu voluptatea de a urla în fiecare rînd\ncă o iubesc, de a mă umili în declaraţii de robire absolută.\nM-am întors în zbor pe la începutul lui aprilie şi am început probele de\nantrenament şi încărcare de benzină... Vream să bat recordul în linie dreaptă fără să mă\ndecid în ce direcţie... Bănuiam că pînă în cele din urmă voi porni spre Capetown.\nVeneam pe la ora 3 acasă foarte obosit, mîneam, fumam o ţigară, şi pe urmă, îmi\nluasem obiceiul să mă duc s-o văd la magazin: Era întotdeauna de la 9 - 1 acolo şi de la 3\n- 7... Se ocupa foarte serios, îşi sfătuia clienţii în alegere, lăsînd fetele să se ocupe numai\nde mărunţişuri... Studia modelele noi în revistele străine de artă, discuta cu maestrul pe\ncare-l aduseseră de la Berlin despre modificări şi materiale... Ajunsese foarte pricepută...\nDe altfel, citea toată ziua, şi nu numai romane, ci tot soiul de cărţi: tratate de drept şi",
  "medicină, colecţii de acte, sociologie, dar mai ales istorie... Pînă şi din cărţile mele, şi nu\nnumai din cele adunate în carieră, ci şi de aviaţie, a citit. Reviste de artă şi literatură (de\nla ea am luat obiceiul să citesc şi eu Nouvelles litteraires şi Candide). Dar ceea ce m-a mirat\nmai mult era că nu lăsa să treacă, nici o zi, ziarele... O dată i-a spus cineva că asta e o\napucătură bărbătească.\n- Iartă-mă, eu nu mă duc la ceaiuri să aflu „noutăţi\" de la cucoanele, care ştiu\natîtea; şi nici nu mă interesează cam ce spun ele.\nCînd se mira cineva că o femeie atît de frumoasă ca ea se ocupă atît de mult de\nmagazin, rămînea totdeauna pe gînduri.\n- Munca aceasta înseamnă pentru mine independenţa, banii cîştigaţi îmi dau\ndreptul să fiu eu însămi, să cumpăr cărţi şi lucruri frumoase, să nu fiu jignită de\nproprietar şi să fiu scutită de oferte necuviincioase.\nAvusese norocul ca întreprinderea să realizeze cîştiguri foarte frumoase, încît,\ndupă doi ani, mai împrumutînd bani, izbutise să clădească în Parcul Filipescu, înspre\nCalea Dorobanţilor, o casă mică, dar foarte modernă, cu două apartamente de închiriat,\nîn afară de cel mic oprit pentru ea.\nNu a lipsit, în decurs de cîţiva ani, decît de cîteva ori de la magazin, şi numai din\ncauza mea... dar şi atunci ruga pe asociată să fie prezentă... Nici sîmbătă măcar, nu făcea\nweekend. Magazinul avea un fel de retragere ca o strană, mare cît o cameră... acolo era o\nmasă groasă modernă, cu cîteva fotolii joase în jur, o etajeră cu cărţi şi reviste. Citea,\ndesena şi aştepta să fie întrebată de fete. Mi se pare că şi dumitale ţi-a răspuns o dată:\n„Dar asta e viaţa mea... Ce vrei să fac?\"\n- Te împaci cu gîndul că ai să trăieşti 30 de ani aşa?...\n- Uneori n-aş vrea să trăiesc deloc... Dar dacă mă gîndesc bine... nu e chiar aşa de\nrău... Stau acolo între lucruri frumoase, alese, uneori gîndite, mîngîiate de mine... Dacă\nn-am nimic de făcut, citesc toată ziua şi tot e un cîştig. În fiecare seară merg la\ncinematograf... O lună pe an călătoresc, dar e cinstit să adaog că nu uit interesul\nmagazinului, vreau să văd ce mai aduce nou modernismul în mobilier.\n- Dar iubeşti?... Nu eşti geloasă?... Nu eşti neliniştită?...\n- Nu cred în iubire.\n- Nu crezi dumneata în iubire? Nu te atrage iubirea?...\n- Ba da, mă atrage... Poate că e singurul rost al unei vieţi mărginite, comune, cum e\nviata noastră. Şi-mi place... dar ştiu că nu durează... că nu corespunde unei realităţi...\nîmi place mult să privesc o noapte cu lună... şi uneori stau vreme îndelungată la\nfereastra mea, privind, dar ştiu bine că luna e altceva decît ceea ce pare... Nu întind\nmîna s-o prind... E mult şi ceea ce dă, fără intenţie şi sforţare.\nAproape toată luna lui aprilie am fost în fiecare după-amiază în magazin. Era o\nbucurie liniştită, între mobile noi, frumoase... Retras în firida aceea (încăperea fiind prea\nmare, de cînd cu criza de magazine, se construise în interior, ca să zic aşa, sau mai bine\nse împărţise încăperea în două, dar unul dintre magazine, o tutungerie, nu mergea pînă\nîn fund, lăsînd astfel o bună porţiune celuilalt) parcă mă afundam într-un vis.\nAm învăţat o mulţime de lucruri în aceste trei săptămîni. Ce nu-mi explica femeia\naceasta! Aş fi ascultat orice... Ne consumam într-o iubire rarefiată, prelungită după-\namieze întregi. §i totuşi simţeam, nefericit, că nu e cu putinţă ca femeia asta să nu se\nîntrebe de ce n-o chem la mine, de ce, logic, nu transform în fapt pornirea mea.\nÎn ajunul Sf. Gheorghe... catastrofa atît de temută luni de zile n-a mai putut fi ocolită...",
  "După-amiază mi-a trimis un buchet de liliac şi o mică valiză cu pijamaua ei, peria\nde dinţi, un alt obiect de toaletă mai intimă şi papucii, izmeniţi ca doi porumbei...\n„Astăzi este aniversarea iubirii noastre... Voi dormi la tine... E cu neputinţă altfel.\"\nMi-am dat seama cît de mult mă lăsasem tîrît de această paralizantă cedare din\nfiecare zi... Numai un gest disperat putea restabili situaţia... I-am înapoiat totul cu două\ncuvinte: „Cu neputinţă\".\nProbabil că a sosit într-un automobil, căci peste o jumătate de ceas a fost la mine,\nforţînd aproape uşa.\n- Fred, ce înseamnă asta?\nCred că eram palid ca dr. Tokkeramo din Taifun.\n- Nimic... Răspunsul meu. M-a certat cald... gutural.\n- Dar Fred... Fred, eşti nebun... Tu mă iubeşti.\nAm luat, cu o voinţă de ghilotinat, o atitudine aproape necuviincioasă:\n- Doamnă, cred că faceţi o confuzie... Vă preţuiesc nesfîrşit ca inteligenţă... şi-mi\nplace prezenţa dumneavoastră... dar nu mă interesaţi ca femeie.\nA rămas ca paralizată... i-au dat lacrimile... Nu putea să spuie nimic, scîncea.\n- Dar Fred... Fred... mă iubeşti, nu e gest al tău să nu-mi spună că mă iubeşti.\nAm luat o atitudine de diplomat insultat:\n- Doamnă, găsesc că e de un gust îndoielnic şi această presupunere, şi această\ninsistenţă... De altminteri, ţin să vă previn că aştept din moment în moment o femeie...\nS-a frînt toată, părea mult mai mică... Îşi muşca buzele, cu ochii plini de lacrimi. S-a\nîntors spre fereastră, s-a sprijinit cu cotul de o etajeră de cărţi, cu capul rezemat în\npalmă. Părul scurt şi fluturat, din cauză că îşi scosese pălăria repede, era tot înapoi,\nlăsînd descoperită fruntea şi urechea. Ochii priveau pe jumătate închişi, îndureraţi;\ndistanţa dintre pleoape şi sprîncenele chinuitor înălţate se mărise mult. Buzele erau trist\nîntredeschise, puţin de tot, nu se vedeau dinţii. Linia maxilarului de jos se vedea\naccentuată nervos. în gulerul de batist al bluzei, gîtul îi palpita în gropiţa de la claviculă.\nS-a întors ca sub o povară, şi-a luat rar, ca un somnambul, mănuşile, şi-a pus peste\ntailleur blana de vulpe în jurul gîtului şi a plecat. Aşa au luat sfîrşit trei luni de trăită\nnerealitate.\nÎn mai, a avut o legătură de două săptămîni, pe care a rupt-o brusc, pare-se, după\nce acumulase destul dezgust... Am fost fericit cînd s-a împrietenit cu Eleonora\nDemetriade... Sufăr mai puţin cînd văd că se interesează de o femeie... Cînd a plecat la\nMovilă în august, căci la Berlin nu avea să plece decît în septembrie, m-am dus,\nbineînţeles, după ea... ca să ajung la conflictul cu Ladima, din grădina „Popovici\". Cînd\nnu pot să-mi închipui în amănunte, în cadrul ei, viaţa pe care o duce... mi se aprinde\nceva în minte, ia foc totul în mine...\nAr putea fi altfel? De doi ani viaţa mea e un şir de contraziceri stupide, de hotărîri\nmari şi gesturi curajoase, alternate cu acţiuni gratuite şi greşeli mici, infame, de o\ninconştientă care mă îngheaţă pe mine însumi şi anulează totul.\nEmilia îmi flutură mîna în dreptul ochilor, ca şi cînd ar vrea să mă trezească.\n- La ce te gîndeşti atîta?\n- Nu ştiu, e atît de bine la tine aci. Afară trebuie să fie oribil, pînă s-o mai răcori\npuţin.\n- A fost azi o zăpuşeală! Mă mir că nu plouă.\nPlictisită, mai ales că suportă greu căldura, s-a sculat şi s-a aşezat pe marginea\npatului, cu trunchiul puţin cam strîmb. Picioarele cu coapsele mari, lăţite de marginea\ndrotului, îi atîrnă de la genunchi în jos... Perniţa mică a muntelui lui Venus îi acoperă cu",
  "totul, cînd stă aşa, floarea de mătase. Pîntecul, deşi ferm, mai face încă o cută ceva mai\nsus, paralelă cu perniţa... Sînii par şi mai mult două gutui pline de sevă. Fesa din stînga\nîi e mai turtită decît cea din dreapta, aşa cum stă cam aplecată într-o parte... sprijinită\nîntr-o mînă. S-a gîndit parcă la ceva. S-a dat jos şi a căutat o fotografie a lui Stoianovici.\n- Numai să vezi...\nO cercetez lung, deşi nu mă interesează, dar ca să nu îmi trădez interesul exclusiv\npentru scrisori. Pe urmă:\n- Hai să mai citim:\nValeria dragă,\nÎmi pare rău, dar nu pot să te ascult... Nu mai rămîn nici un ceas la gazetă... Am primit\ndouă scrisori, de la cine ştii, dare de prisos. N-am alt răspuns. E pentru a treia oară cînd sunt\npus în situaţia asta.\nCrede-mă, şi mie mi-e greu să renunţ la o leafă, care, aşa cum e, îmi e atît de necesară. Mi-e\ngreu să renunţ la celelalte avantaje - pe care le enumeri - ale gazetei, dar mi-arfi silă de mine\ndacă aş continua.\nNu, Valeria, este peste putinţă... îmi pare rău de camarazii mei... şi mie mi-era agreabil să\nlucrez cu ei. Toată viaţa mi-e plină de urîciune. Cînd alţii au vilă şi casă şi onoruri, pentru că au\nrenunţat la mîndria de a fi ei înşişi, mie nu mi-a rămas decît dreptul de a scrie şi mai ales de a\nscrie ce gîndesc. Dacă nu scrii ceea ce gîndeşti, de ce să mai scrii? Sunt alte mijloace de făcut\nbani, mai practice, mai rodnice decît acela de mercenar al condeiului... La urnia urmelor, pentru\nceea ce mi se propune e prea puţin leafa de gazetar... Domnii aceştia nu mă cunosc. Dacă e vorba\nsă accept asemenea îndeletniciri, atunci vreau să fiu şi eu ministru ca ei, vreau moşie şi castel în\nTransilvania. într-o cameră mobilată nu se poate locui bine decît cu o biată conştiinţă limpede.\nG.D.L.\nEmilia îşi turteşte cu regret buzele una de alta, clatină din cap şi se lungeşte iar,\nplictisită, lîngă mine.\n- Ce nerozie a mai fost şi asta! S-a supărat, ca proasta, pe gazetă şi şi-a dat demisia.\nCe-am stăruit pe lîngă el... Valeria s-a ţinut de capul lui o după-amiază întreagă. „Nu şi\nnu, că el pleacă.\" Abia trecusem revelionul.\nDin pricina unui articol în care Ladima denunţa vehement un cartel industrial,\nGheorghidiu, care se vedea în scurtă vreme din nou pe banca ministerială, şi de altfel în\nînţelegere cu tata, au hotărît să se creeze la gazetă o „direcţie politică\" pe care au\nîncredinţat-o redactorului-şef, devotat lor. Toate articolele cu caracter politic trebuiau\ndeci revăzute de Mateevici. În realitate nu era prea limpede rostul acestei direcţii, şi mai\nales nu era limpede ce rol mai avea în redacţie Ladima. După o zi de încercare, cînd a\nvăzut ce încurcate sunt atribuţiile respective, el şi-a dat demisia... Cele două scrisori i le-\na scris tata, rugîndu-l să nu se grăbească, să fie înţelegător şi să ia situaţia aşa cum e.\nL-am rugat şi eu să rămînă... Mi-a spus cu un gest dezolat: „Domnule Vasilescu, îţi spun\ncinstit, chiar dacă aş vrea să rămîn, n-aş putea... Nu sunt în stare să scriu două rînduri\ncare să nu vie dintr-o convingere adîncă. Stau înaintea paginii albe cîte o jumătate de\noră şi nu găsesc nimic, idiotizat. Ce vrei să scriu, dacă nu scriu ce gîndesc?...\nNu sunt Mafalda să ştiu ce ar dori alţii.\"\nEmilia clatină din cap cu părere de rău.\n- Necazul cel mare a fost altul... Peste două săptămîni era premiera mea... Tocmai\natunci nu mai era el critic. Eu ştiam ce are să fie... Toţi duşmanii lui au tăbărît pe mine...",
  "Nu mai spun de alea din teatru, care atîta aşteptau. Nu-i vorbă, ştiu eu cine mi-a\nfăcut-o.\nMă uit la ea, cum stă culcată pe o coastă, întoarsă spre mine. Sînul de jos e sprijinit\nde braţul de sub el, cel de sus întinde puţin pielea la baza lui, ca un fruct greu şi se\nsprijină pe tovarăşul lui de jos. Şoldul îmbelşugat stă arcuit mult şi genunchiul plin\ndedesubt e adus în faţă. Din pricină că îi e cald a dezbrăcat iar chimonoul.\nNu ştiu dacă „i-a făcut-o cineva\", nu ştiu dacă „duşmanii lui au tăbărît pe ea\".\nCeea ce ştiu e că într-o piesă modernă, omenească şi simplă, într-o atmosferă de\nintimitate, ea s-a apucat să urle ca o disperată. Ceea ce ar fi mers într-o melodramă sau\nîntr-o dramă bulevardieră era aci penibil. Emilia era cu totul alături de rol, din care nu\npricepuse nimic, şi nemaiştiind ce să facă, deoarece nici regizorul nu ştiuse ce să-i arate,\na încercat să plaseze eternul şi teribilul ei cuplet din Modelul, deşi pe alte cuvinte,\nprocedeu justificat doar de faptul că şi aci era vorba de o femeie părăsită. Cum aşa\nfăceau pe vremuri, mi se spune, tenorii de operetă, care rugau pe şeful de orchestră să\nintercaleze undeva un cuplet cu care, cine ştie cînd şi unde, avuseseră ei succes.\nNenorocirea a fost că s-a rîs în sală, tocmai cînd Emilia se credea mai dramatică. Şi\nn-a fost o colegă de vină... Am asistat la premieră şi pot să spun că rîsul „era în\natmosferă\". A fost destul un mic accident... De la galerie, cînd ea a terminat, patetică,\nînclinînd capul pe umăr, o frază pe care o credea zguduitoare: „Să te gîndeşti din cînd\nîn cînd la mine\", un student, probabil, a confirmat apăsat şi grav: „Bine!\" şi sala a\nizbucnit în hohote. De altfel, întregul spectacol a fost foarte „înjurat\" de presă.\nEmy dragă,\nCe vrei? Ce sunt eu de vină... De ce îmi trimiţi teancul de cronici?... Pe mine nu mă înjură\ntoţi cei pe care i-a muştruluit pagina literară? Uite Avîntul vorbeşte de un poet ridicol şi\nagramat: îmi citează o strofă... Am refuzat revuiştilor o cronică făcută de ei înşişi, acum\nGîndacul, uite, scrie despre mine, citeşte tăietura asta, ca să vezi cît de spirituali sunt. ,Autorul\ncunoscutului volum de versuri Spanac (celebrul Ladima, îl ştiţi) a intrat ieri să se tundă, într-o\nfrizerie din centru. A fost o adevărată panică în personal şi mai ales printre muşterii. Atunci\npatronul, care-l ştia după caricatură, din revista noastră, a avut o inspiraţie genială...\n«Domnule, eu cumpăr Spanacul d-tale? Nu. Atunci d-ta de ce vrei să fii clientul meu?...»\nMîndru, Ladima a scos de sub paltonul ros ca o capră rîioasă, trei volume de versuri: Spanac.\n«Le ofer gratis... dacă şi d-ta mă tunzi gratis...» Ştefan, patronul, a căzut lat, în mijlocul\nprăvăliei, şi a fost stropit cu toate flacoa-nele de fricţiuni din galantare, dar pînă la ora la care\nînchidem gazeta nu şi-a revenit.\"\nG.\n- E adevărat că şi pe el l-au tăbăcit rău. Ce şi-au bătut joc de el! Mereu găseam în\ncabină ziare însemnate cu creionul. Mi le puneau acolo „inimile bune\" din teatru. Că nu\ns-au lăsat pînă nu m-au dat afară.\nŞi, dezgustată, întoarce capul în partea cealaltă. Se încruntă şi nu se mai interesează de\nmine. Citesc singur cîteva bilete.\nEmy dragă,\nE absurd să-mi reproşezi mie plecarea ta din teatru... Ce înseamnă asta: „Sunt absolut\nsigură că dacă nu-ţi dădeai demisia de la gazetă nu aş fi ajuns unde sunt\". De ce să crezi că eu",
  "am atras toate duşmăniile prin „polemicile\" mele? Si de ce să nu admiţi că a fost o greşită\ndistribuire a ta şi că piesa e proastă? Crede-mă, Emy, sufăr şi eu cînd văd că eşti batjocorită prin\ngazete şi reviste. Ai dreptate, în chestia cu scaunul, bănuiesc şi eu că e mîna vreunei colege\ninvidioase... Mă duc mîine la teatru să vorbesc cu directorul.\nG.\nEmy... era foarte multă lume şi n-am putut intra... voi trece mîine. Diseară eşti acasă?\nG.\nAm vorbit cu directorul... Spune că el n-are nici o vină... Hotărîrea a fost luată de comitet,\n130 de angajaţi sunt prea mult pentru Teatrul Naţional... în fiecare zi sunt articole în gazetă pe\nchestia asta... Şi din 130 de angajaţi 92 sunt femei... E o proporţie exagerată... Spune că a\nconcediat pe cele mai noi dintre angajate. Mi-a adăugat, ridicînd din umeri:„Am concediat şase\nfete, angajate acum doi ani, cărora nici nu li s-au dat măcar roluri de încercare, ca să se vadă\ndacă au bietele fete talent... D-ra Răchitaru cel puţin a jucat şi, în unanimitate, critica cere s-o\ndăm afară... Ce vrei să fac? Să îndur campanii pe chestia asta? Să dăunăm teatrului, ca s-o\nţinem?...\"\nEmilia, nu-ţi închipui cît sufăr... nu e decît o singură soluţie... trebuie să montăm cît mai\ncurînd un spectacol de avangardă... Am să aleg o piesă care să-ţi convie. Gend ăsta mă\nexasperează şi el. Pe Sărindar au desfăcut strada ca să repare canalul sau nu mai ştiu ce... Mi-e\nsilă... Scîrbos oraş. N-am primit nici o ştire de la Gina... Dacă aş putea să plec. Dacă aş putea să\nmă odihnesc.\nGeorge\nEmy dragă,\nNu ştiu de ce ţii atît să mergi la balul acesta... Am auzit că nici nu mai este ce a fost\nodată!... înainte de război „Balul sindicatului ziariştilor\" era un bal la care venea toată lumea\nbună... Dar acum... E foarte greu de obţinut invitaţii... Am cutreierat ieri toate redacţiile, deşi\nîmi venea foarte greu, că am alunecat pe zăpada îngheţată şi mi-am scrăntit piciond. Nu am\nîntîlnit din comitet decît pe Necşulescu... îmi spune că s-au desfiinţat biletele de favoare... Ca să\nviu la intrare, că e unul dintre colegi, şi mă lasă înăuntru... l-am explicat că e vorba de\naltcineva... Mi-a spus că am dreptul să viu cu o doamnă. E tot ce am obţinut... îmi pare foarte\nrău că nu pot să-ţi fac serviciul ăsta... Sunt şi altfel nespus de trist, Emy... în viaţa mea n-am\nfost atît de trist... Rămîi acasă... Să rămînem sîmbătă seara acasă... Vreau să stăm mult de\nvorbă... Ah... dezgustătoare iarnă... Mi-e silă de tot... şi sunt obosit... E ceva sfîrşit în mine,\nEmy... Vreau să stau puţin lîngă tine... Cîteva cuvinte... ale tale ar fi ca un balsam. Dacă ţi-aş\nţine o seară întreagă mîna în mîna mea, poate s-ar mai împrăştia gîndurile acestea care rotesc\ndeasupra mea ca nişte corbi... S-a sfîrşit, Emy.\nCu sărutări de mîini,\nGeorge",
  "- Dar ce bal era ăsta?\n- Balul ziariştilor, ţineam neapărat să merg. Alea din teatru se pregăteau toate. Nici\nmăcar un bilet nu mai era în stare să găsească.\nÎmi aprind obosit o ţigară. Mă învăluie o tristeţe ca o presimţire. îmi scapă\nscrisoarea din mînă, ca o frunză uscată.\nEmy, este imposibil... Deşi spui că ai văzut invitaţia la Gina, mie mi s-a spus că s-au\ndesfiinţat... e posibil să fie altceva, dragă... Comitetul sindicatului colindă ministerele şi băncile,\nplasînd bilete... Fiecare dintre ministere ia cîte-o lojă-două, şi douăzeci, treizeci de intrări, pe care\nministrul şi secretarul general le împart apoi la prieteni... Probabil că Gina are un astfel de\nbilet... Dacă aş avea smoching aş merge eu cu tine, şi ai intra cu mine... însă l-am vîndut de\nacum 5 ani... Dar mai bine ascultă-mă, încă o dată, Emy... nu face să mergi... Vine acum acolo o\nlume imposibilă: cocotele şi servitoarele, se spune, fac majoritatea femeilor. Dă-mi mie mai bine\nseara aceea, Emy.\nNiciodată n-am fost atît de trist şi părăsit ca acum. Am încercat să răspund infamiilor din\nSemnul, dar mi-au refuzat în toate părţile articolul... Necşulescu, pe care îl credeam cel mai bun\nprieten, uite ce scrie:\nE alăturat un petec de gazetă, cu un articol pe două coloane. Un pasaj însemnat cu\nroşu, sub titlul: Nu e nevoie de o lege a presei.\n„O lege de cenzură a presei e o aberaţie... Chiar cînd între gazetari se strecoară aventurieri\nşi şantagişti, ei sunt repede eliminaţi şi exemplul nenorocitului acela de Ladima, care a dispărut\ndin presă în mai puţin de trei luni, e destul de elocvent.\" Prietenii, Emy...\nGeorge\nCam la o săptămînă după plecare, el a venit la Veacul, cu un articol foarte violent,\nun fel de răspuns uneia dintre gazete, care-l ataca în fiecare zi. Mateevici i l-a adus seara\nlui Gheorghidiu, care a ridicat din umeri şi i-a spus să nu-l publice: „Ce să ne mai\nbăgăm în chestiile astea?\"\nEmy, e o copilărie... Frac şi nici smoching închiriat nu pun pe mine... în nici un caz... orice\ns-ar întîmpla...\nL.\n- Mă mir, atîţia inşi împrumută frac şi smoching. Dar n-ai idee ce încăpăţînat era.\nO privesc lung, ca pe o haină, şi iau altă scrisoare.\nDragă Emy, nu înţeleg de ce atîta insistenţă... Dar, în sfîrşit, pentru că ţii tu atît... Vin aşa\nîn haină neagră şi cu un domino... pe care zici că l-ai găsit... Dar trebuie să trec mai întîi pe la\nVasiliu... Pe urmă am treabă la S.S.R. Cred că de acolo scap pe la 8 ½. Mi-e foarte greu să merg\nprin ger, mă ustură respiraţia. Voi veni la tine imediat după masă...\n- łineam să merg cu orice preţ pentru că ştiam de la Gina că o să vie acolo\nCobîlcea, un basarabean, prieten cu Gheorghidiu... Eu mergeam în rochie de seară",
  "nemascată... Găsisem şi pentru el un domino... In bal, vorba aia, aveam să ne pierdem\nunul de altul... de la uşă chiar.\nEmy dragă,\nÎmi pare bine că te-ai convins şi tu că a fost o greşeală să mergem la acel bal... Mai întîi\nfaptul că n-am avut nici măcar domino şi a trebuit să îmbrac o jerpeiitură de costum de\nconspirator de la operă mi-a stricat de la început cheful... Pe urmă, înghesuiala aceea stupidă de\nla intrare. Să aştepţi o oră pînă se mişcă gloata dinaintea ta... Nu mai spun că eu n-am înţeles\nnimic din tot balul, pentru că toată seara te-am căutat pe tine... Degeaba spuneai că să nu ne\npierdem unul de altul, căci era zadarnic... N-am făcut decît să urc şi să cobor scările Eforiei,\nînghesuindu-mă într-un bîlci de costume de tot soiul, căutîndu-te de la balcon pînă pe scenă. Era\nîntr-adevăr o striveală şi o căldură înăbuşitoare... Abia se găsea cîte un colţ retras... Aş vrea să-ţi\nspun un lucru... De ce te-ai supărat aseară cînd ţi-am spus că nu e frumos să vorbeşti cu tinerii\naceia, de la altă masă? Tu erai nemascată, Emy, eu de asemeni din cauza căldurii mi-o\nscosesem... în asemenea cazuri nu mai eşti în necunoscut. O femeie bine, nemascată, chiar la un\nbal mascat, nu trebuie să îngăduie familiarităţi... Bărbaţii aceştia sunt de o necuviinţă\nneruşinată... aseară am avut tot timpul impresia că ne-a urmărit un automobil cu farurile\nstinse... Cînd am coborît, ne-a luminat însă de două ori cu farurile bnisc aprinse... Cred că au\nvrut să-ţi fixeze casa...\nG.\n- Vai, ce am mai păţit la balul acela. Dacă l-ai fi văzut în costum. Ce mutră\nnenorocită avea... Să rîzi să te prăpădeşti... Nu puteam să mă mişc din cauza lui...\nAproape că mă ţinea de mînă... Şi vorba aia, nu pentru el venisem la bal... Cum\najungeam la înghesuială, şi dispăream... Multă vreme nu i-a trăsnit prin cap să mă caute\npe culoare, sus la balcon... Acolo am stat de vorbă cu un tip foarte bine, căruia i-am spus\nsă ne despărţim şi să ne urmărească pînă acasă la plecare... că vom pleca la 3 fix... Să\naştepte să plece cumnatul meu... (i-am spus că Ladima mi-e cumnat) şi pe urmă am să\napar la fereastră... Am vrut să nu creadă că sunt singură, că unor bărbaţi le face proastă\nimpresie asta... Pe urmă am mai căutat să mai fac alte cunoştinţe... Dar nu puteam scăpa\nde el... Nemascat, că spunea că-l înăbuşă masca, era şi mai oribil... Cînd i-am spus lui\nMiţi să-l tie puţin de vorbă... nici n-a vrut să audă... Fugi, dragă, de aici... Ce vrei, să\nrămîn de pomină!... Nu vezi, parcă-i Donchişote. Naiba să-i ia pe bărbaţii de la Operă...\nAu adus mai multe costume pentru noi, fetele, şi pentru bărbaţi... Dar eu m-am dus\nprea tîrziu şi n-am găsit decît costumul ăla de cavaler, pentru el.\nO privesc atît de mirat şi de străin, că o clipă am impresia că a înţeles totul.\nLumina lămpii de pe noptieră vine însă din spatele meu, încît fata îmi e într-o umbră\nuşoară, pe cînd ea e luminată în plină fată, iar umerii i-au căpătat luciri de sidef.\nEmy dragă, am venit prea tîrziu, am fost după-masă cu un prieten aviator, la aerodrom la\nPipera. îmi pare rău că nu te găsesc. Diseară eşti acasă? Vreau să-ţi vorbesc.\nG.\nTreceam cu maşina de la restaurant spre aerodrom şi l-am întîlnit pe Academiei.\nL-am întrebat dacă vrea să meargă cu mine şi am fost bucuros că a primit. Zoream acum",
  "antrenamentul, căci vream să plec, cît timpul era favorabil, spre Capetown. Toate\nîncercările din vară eşuaseră şi a trebuit să aduc noi transformări Breguet-ului,\nschimbînd rezervorul, care nu putea lua decît 4 000 de kilograme de benzină - cînd eu\naveam nevoie, ca să încerc şi un record mondial de distantă, de peste 8 000 de kilograme\n- şi aducînd unele modificări terenului de aterizare, zborurile de antrenament erau\nfoarte obositoare mai ales din cauza discuţiilor şi a intrigilor de la aerodromul militar,\nunde îmi aveam adăpostit avionul... Sunt o seamă de aviatori tineri, foarte curajoşi şi\nfoarte dornici să se distingă cu orice risc - prin biruinţe răsunătoare... Din păcate, nu\nsunt încercaţi decît arareori, căci, şi pentru ca să concurezi la moarte, trebuie, pare-se,\nprotecţie. în concursuri internaţionale, în raiduri de mare importantă, sunt folosite mai\ntotdeauna cam aceleaşi elemente, aşa cum rolurile se dau la teatru oficial aceloraşi actori\nfavoriţi ai direcţiei. Din pricina asta mocnesc mari nemulţumiri, iar printre cei mai urîţi,\nîn lumea aviatorilor, simt că sunt şi eu. Faptul că dispun de un avion al meu, faptul că\nam utilajul aerodromului la dispoziţie, faptul că am libertatea oricărei iniţiative\nîndurerează, ca un memento social, pe cei oropsiţi, care nu-şi pot oferi, la preţ bun de\nglorie, nici măcar viaţa.\nPlecarea mea spre Capetown a fost anunţată în toate ziarele, fără dezvoltare prea\nmare gazetărească, dar repetată cu destulă stăruinţă... Fixasem întîia dată această\nplecare la 20 februarie, la 1 noaptea, nădăjduind să ajung în zorii zilei deasupra\nMediteranei, să petrec a doua noapte peste Africa şi să pot zbura cea de a treia noapte,\npeste ţinuturile necunoscute ale Transvaalului... Cum se obişnuieşte, din snobism mai\nales, foarte multă lume mondenă şi sportivă a ţinut să asiste la plecare... O telegramă de\nla Constantinopol, anunţînd vremea rea, m-a făcut să amîn raidul cu două zile. Deşi\nanunţată la aceeaşi oră, lumea n-a mai venit în număr mare, avînd aerul că „s-a păcălit o\ndată\". Exasperat însă, a trebuit să amîn din nou, din cauza unui incident stupid.\nIndicatorul de turaj, deşi din vreme controlat, acum era gripat. Am crezut că am să\nleşin, aşa, de exasperare. Prea era mare ghinionul, prea se amesteca parcă un geniu al\nrăului.\nFireşte că am început să fiu ironizat de către toţi cei care, deşi nu plătiseră intrarea,\npretindeau spectacolul după program. Furios, am decis că a doua zi voi pleca fără să\nanunţ pe nimeni, la 4 dimineaţa, ca să nu mă mai plictisească nepoftiţii pretenţioşi.\nAm dormit toată ziua în ajun (provocîndu-mi o insomnie cu o noapte înainte) şi am\nvenit cu două ore mai devreme să văd dacă mecanicul şi inginerul fabricii mi-au pus\naparatul la punct. Era un sfîrşit de noapte ceţos, cu un orizont alburiu, cu vagi dungi\nnegre-fumurii... Stele puţine, dar reci şi strălucitoare. Deşi eram încă în iarnă, bătea un\nvînt călduţ, dinspre miazăzi. Terenul verde era fără zăpadă, dar ici-colo cam moale, şi\ngîndul că-l voi străbate cu 8 000 de kilograme de benzină mă irita ca o contrazicere\ncîinoasă. Prin jurul hangarului, pe lîngă gheretele sentinelelor, erau muşuroaie de\ngheaţă înzăpezită.\nN-aş putea spune că nu eram emoţionat, dar putea să fie şi din cauza acestor\npreparative de sfîrşit de noapte răcoroasă de tot în februarie, care aveau un mister de\npornire la atac în zorii zilei. Sau poate că era şi neobişnuinţa de a fi sculat la o oră atît de\nmică, aşa ca un condamnat deşteptat pentru execuţie. (Ar fi fost altceva dacă,\nnedormind, aş fi prelungit o noapte pînă în zori.)\nÎn afară de inginer şi vreo trei mecanici, de fratele meu, de un căpitan care\nreprezenta Aero-Clubul pentru omologare, mai erau sora mea şi vreo trei ofiţeri piloţi.\nAeroplanul fusese scos din hangar şi adus pînă în lumina lămpii foto-electrice.\nGloburile electrice din faţa hangarelor, din cauza aerului puţin ceţos, rece, dădeau o",
  "lumină difuzată, reverberată, de parcă iluminau cavouri aliniate. Îmbrăcasem salopeta\nca pe nişte nădragi pînă la piept, pusesem casca cu ochelarii deasupra şi, învăţat de\nincidentul din ajun, căci altfel aveam încredere în mecanic şi în inginerul fabricii\nnoastre, am început, dînd tîrcoale păsării mele cu formă de torpilă înaripată net, o\nverificare personală şi amănunţită: jocul elicei, cablurile comenzilor, conductele de\nbenzină şi ulei. La ampenaj, profundorul îmi pare înţepenit şi tresar, dar respir\nnumaidecît: mecanicul îl încearcă în acelaşi timp cu mine, însă în sens invers. Benzina\nera pusă, după indicţia mea, în trei rezervoare. Unul între mine şi motor, iar două\nlaterale. Printr-o apăsare de pîrghie, în caz de pericol puteau fi desprinse de aparat, ca\nsă evit incedniul sau prăbuşirea.\nDe la o vreme, am băgat de seamă o maşină de piaţă închisă, izolată de celelalte\nmaşini cu care veniseră cei prezenţi, şi m-a pătruns deodată fiorul unei bănuieli... Am\nghicit, am văzut cu o putere de dincolo de mine, nu ştiu, dar am desluşit pe perna din\nfund ca o arătare, un chip de femeie. Mi-am simţit tot corpul, mişcarea sîngelui în\ncapilare şi mi s-a tulburat respiraţia... Era linia ştiută a hainei de blană şi mai ales gestul\nmîinii întinse, adus pe rever, în mănuşa muşchetar, ca să acopere pieptul. Aşa cum\nnumai unii au văzut pe apostol în noaptea fugii, eu singur vedeam şi înţelegeam.\nVenise, fără îndoială, ca să participe cu privirea la preparativele plecării, ca să aibă\nultimele clipe... N-am îndrăznit să mă apropii, dar acum era în mine o povară duioasă,\ncare-mi umezea ochii şi, deşi era mai apăsat, mişcările îmi erau mai vii.\nNu mă îmbrăţişez cu nimeni dinadins, de altfel mi se pare şi prea teatral. Cînd urc\nîn carlingă, cu salopeta la gît, piciorul îmi lunecă pe treapta de aluminiu. Tresar\nsuperstiţios şi mă îndîrjesc în mine însumi. Aparatele de bord au fost examinate ieri\ntoată ziua, acum mi-arunc ochii doar asupra compasului. Rotesc manşa, apăs cu\npiciorul palonierul: comenzile răspund. În oglinda rotundă, aşezată în dreapta, puţin\nîntoarsă ca la automobile, pot privi cu atenţie limuzina de culoare pare-se, neagră. E\nnucleul viu al cîmpului acesta în sfîrşit de noapte.\n- Contact ! ...\n- Contact.\nMotorul porneşte, pocneşte, ies scîntei. Tresar... Turajul e ciudat... întreb cu\nprivirea pe mecanic. Dar şi el asculta încremenit. Înţeleg. Am tras prea repede maneta.\nReiau progresiv. Motorul prindre şi vrambajul lui infioară zările, ca şi vijelia stîrnită de\nhelice. Delegatul Aero-Clubului îmi înmînează carnetul de rută, cu viza plecării.\nMi-arunc din nou o privire în oglindă şi fac gestul de înotător, dînd braţele înapoi\nca să se ridice calele. Flutur mîina către sora mea, care e cu faţa crispată de emoţie.\nAparatul a pornit şi iau direcţia în plin vuiet. Tremur tot. Din pricina încărcăturii nu mă\npot desprinde. Merg interminabil pe iarbă. Trag furios manşa. Nici un răspuns. Mă\ncuprinde deznădejdea că nu voi putea decola. Întorc înverşunat, reiau terenul de la\ncapăt şi aştept ca avionul să-mi ceară singur să-l decolez. Gata, hagarele cad jos,\norizontul se desface... Noroc... Am şi pornit spre sud.\nPeste cîmp aleargă după mine, ca un căţel după automobil, o maşină deschisă. O\nrecunosc şi am un fior care se adaugă la cel al aerului rece. Fac un viraj întins, întorc cu\ntotul cobor în dreptul maşinii puţin şi descriu un cerc larg. Reiau apoi direcţia... trag\nuşor şi sigur de manşă, aparatul cabrează întins spre ultima stea.\nDe acum voi fi singur între cer, pămînt şi ape, ca porumbelul care a zburat peste\npămînt după potop. Zi şi noapte. Solidaritatea femeii cu mine e ca zborul a două suflete\nîn nesfîrşitul lumii. Sunt mulţumit şi de o cincindenţă... Nu-mi închipuisem că are să\nvie, dar dacă a venit e de o sută de ori mai frumoas. Unui tînăr avocat, fost coleg de",
  "şcoală, îi lăsasem sigilat, încă din ajun, testamentul meu făcut în dublu (o copie în caseta\nde la bancă).\n„Las tot ce am, to ce mi se cuvine, doamnei Maria T. Mănescu. Rog pe părinţii mei\ns-o socotească drept-fiică a lor”...\nVrambajul motorului cutremură toate straturile golului şi mă aşez ca o sentilă în\npost, fără sforţări mari de atenţie la început, ca să-mi cruţ puterile, cu ceafa pe spătarul\nde piele.\nCînd , m-am întors peste o lună, de la izvoarele Nilului, în cinci-şesa etape fără\nglorie, cu un aparat reparat de mine însumi, între atîtea articolaşe, scrisori şi depeşe, din\ninimă unele, atîtea ipocrite, era o telegramă care mi-a transformat tot sufletul într-un\nsurîs neîntrerupt, cîteva zile întregi:\n„Nu e nimic, băiat prost, ai să mai încerci o dată.”\nRepetam cu voce tare, copilăreşte, textul telegramei şi mereu mă înduioşa ca întîia\ndată.\nEra în cuvintele acestea o familiaritate „oarecare”, dacă vrei, dar o prindeau, cum o\nprindea orice gest. Avea o eleganţă firească, vie, animalică, dacă pot spune asta, care\ndădea un alt înţeles, sau un surplus de înţeles, cuvintelor şi o făcea să-şi poată permite\norice gest, cît de riscat, orice greşeală împotriva presupunerilor elementare de eleganţă,\ncăci în loc să piardă, dimpotrivă, aceste abateri îndrăzneţe deveneau la ea noi motive de\nfrumuseţe. Putea să ridice şi să fluture mîina într-un cinematograf ca să cheme o\nprietenă că a găsit loc, însă avea mîina atît de frumoasă, încît acesta era un gest\nadevărat de ducesă familiară.\nMînca uneori castane pe stradă, cu o lipsă de cochetărie mondenă desăvîrşită. Ei bine, şi\nasta o prindea. Totuşi cred că acest cuvînt nu e poate cel mai îndreptăţit. Căci se poate\nspune că „îl prinde” pe cineva un gest, cînd îl face intenţionat şi dacă „îl prinde”\nimplică şi judecata că „a reuşit”. Dar doamna T. numai la examen şi la reuşită nu se\ngîndea. Era atît de proporţională, atît de subţire şi plină femeieşte în acelaşi timp, timp,\nîncît îşi putea îngădui orice atitudine şezînd pe scaun şi nu avea nevoie să stea distinsă\nca o nevastă de oficiant. Mai ales între prieteni - căci evita din sensibilitate familiaritatea\ncu cei străini - şedea la masă sau în fotoliu, sucită, încovoiată, sau, de multe ori, cu capul\npe un braţ al lui, cu picioarele trecute peste celălalt, de parcă ar fi fost dusă pe braţe. Aşa\ncum o pisică, oricum ar sta, e totdeauna elegantă (fără de poza caracteristică din\nabecedar care e singura urîtă). Cred că o femeie, dacă are ochi inteligenţi, dinţi albi,\nmîini subţiri şi picioare nervoase, îşi poate îngădui orice. E un anume soi de bunăvoie\nelegantă, care e chiar opusul eleganţei intenţionate şi care decurge din principiul\nsuperiorităţii sufleteşti, aşa cum aş fi vrut să lămuresc cînd vorbeam de Miţi\nMărculeanu şi de comediana de la Paris. Acea atenţie lăuntrică, acea permanentă\ntensiune intelectuală a doamnei T. nu numai că o scuteau de poze exterioare, dar îi\nvalorificau orice mişcare, dîndu-i semnificaţie, cum un luminat interior pune în valoare\nfrumuseţea unui vas Gallé.\nCăci pe cînd Emilia, de pildă, are ceva dintr-o unealtă prost conducătoare de\nelectricitate, sau îţi dă totdeauna impresia unei baterii descărcate, din pricina proastei\nfabricaţii, doamna T. pare străbătută necontenit de un fluid, care o face excesiv sexuală,\nchiar în gesturile de obicei inerte la celelalte femei (de pildă, să aştearnă un şervet pe o\nmescioară, să scrie atent o scrisoare, să privească mirată un tramvai). Cred că acest\ncurent continuu era de fapt gîndire. O gîndire adevărată o simţi cum simţi pulsul cuiva,\nsau mai exact, cum ar trebui să constaţi, atingînd, că un corp e viu, numai din senzaţia\nde circulaţie. Mai că îmi vine să spun lămurit că inteligenţa se poate descoperi şi prin",
  "pipăit. Şi cum calităţile la nevoie se cunosc, cred că inteligenţa doamnei T. se vede mai\nales în acea grea încercare pentru femei, care e boala. Nimic nu e mai dezgustător decît\no femeie proastă, bolnavă... îţi aminteşte, fără înduplecare, că omul e făcut din maţe.\nSunt unele din acestea care vorbesc despre metehnele lor, fără necesitatea unei\nconfidenţe măcar... În tren, în tramvai, în vizită... „A, eu sufăr de multă vreme de\nrinichi.\" „Nu mai spune? Şi cum vine? că eu am piatră la ficat\"... „Nu, la mine e numai\nbăşica... şi la ovare, de la o sarcină...\" Şi dau lămuriri despre aceste beteşuguri, cu o\nmulţumire de sine, ca de nişte performanţe. Mi s-a întîmplat să vorbesc uneori cu\ndoamna T. chiar despre purgativ, fireşte. Ei bine, nu era nici senzaţia de „ruşine\",\nstupidă şi mahala-gească, dar nici vreun fel de publicitate sau aplicaţie, ca şi cînd ar fi\nfost vorba de cine ştie ce ispravă, aşa cum am văzut de atîtea ori. Era ca un fel de\nintenţie-paranteză - ca să zic aşa - cu un surîs puţin dezolat.\n- Te doare capul? Va trebui să iei un purgativ...\n- (Plictisită, cu o strîmbătură comic jalnică): Vai! (Tocmai cînd era bolnavă,\ninteligenţa ei era deasupra, delicată, melancolică, de prinţesă\ndevenită sclavă.)\nSă ne întoarcem de la acel Capetown, neatins, fără noroc pentru mine, la această\nEmilie cu carnea de gutuie moale, la povestea aceasta pe care puteam să n-o cunosc şi\ntotuşi o ştiu eu singur, în toată după-amiaza asta, în tot oraşul. Sting ţigara şi iau un\nscurt bilet.\nEmy, nu pot accepta invitaţia... E o copilărie propunerea ta.\nGeorge\n- Valeria spunea că de vreme ce Cobîlcea îl invitase şi pe el la masă, dîndu-l drept\ncumnat... putea să vie... avea să mănînce şi el o masă bună la „Giordache\". Îi cerusem\ndoar un lucru, să-şi pună un guler curat, că de cînd plecase de la gazetă era într-o\nmizerie...\nEmy, nu te supărarea ieri am plecat şi v-am lăsat pe voi la expoziţie... Mi-am adus aminte\ncă trebuia să întreb ceva la fotograf.\nîncă o dată, nu te supăra.\nGeorge\nRîde gros, plin, sănătos.\n- Era altceva... El nu ştiuse că se plăteşte intrarea... Şi, cînd s-a cerut taxa, s-a făcut\nca varul de alb... Cred că deşi ne invitase, crezînd că e gratuit, n-avea bani nici pentru el,\nnecum pentru noi două. A început să bîlbîie, de-ţi era milă de el...\nEmy, scumpa mea,\nÎntotdeauna nevoia de a-ţi scrie creste în mine ca o voluptate, dar poate că niciodată ca\nacum. Dăinuie în mine încă frumuseţea orelor de aseară, aşa cum dăinuie în ghiocul proaspăt\nvuietul haotic al mării. Asemenea seri justifică şi scuză toate amărăciunile iubirii. Ce împăcare\nprofundă îmi dă surîsul tău aşa de cald, cînd mă priveşti!\nŞi trebuie să fie asemenea seri lungi, petrecute împreună, ca să-mi dau seama cît de puţin\nte cunosc, ca să-ţi descopăr noi însuşiri.",
  "Niciodată nu ţi-am admirat frumuseţea mai mult ca aseară, Emy... Nu vorbesc de capul\ntău, care, ţi-am mai spus-o, îmi aminteşte desăvîrşit de Lavinia, fiica lui Tiţian, purtînd, în\ntabloul pe care l-am văzut în singura mea călătorie în străinătate, o tavă cu fructe. O impresie de\nsănătate trupească şi sufletească, de bucurie- luminoasă, bună şi sinceră. E totul numai armonie\nîn tine, Emy. Te ascultam aseară şi te-aş fi ascultat încă ore întregi. Regăseam în tine, ca la\nînceputul de neuitat al iubirii noastre, inteligenţa aceea egală, subtilă şi liniştit pătrunzătoare ca\no mireasmă. Niciodată n-am întîlnit un mai firesc bun-simţ, o judecată mai adîncă şi aşa de\nfrumos domoală. Liniştea ta, cînd povesteşti, iluminată de surîsul plin, cinstit, cu care sublimezi\nunele momente, mă face să înţeleg cît de fără pereche eşti în această lume cotidiană şi meschină\nîn care trăim. Emy, iubirea ta îmi sporeşte orgoliul de bărbat. Cu cel mai cald şi mai\nrecunoscător sărut,\nG.D.L.\nO întreb surprins, uimit, despre ce e vorba.\nSurîde larg amuzată.\n- Am stat cu el de vorbă, săracu, o seară întreagă. Că ştii... uneori... cînd nu era\nnimeni de fată (ca să nu se compromită?) eram drăguţă cu el. M-a pus să-i povestesc fel\nde fel de lucruri. De la Bîrlad. Din teatru. M-asculta ca un copil. Nici nu-i mai venea să\nplece.\nMi-e cu neputinţă să cred că scrisoarea lui Ladima e sinceră, că toate acele însuşiri\nerau cu adevărat descoperite. E prea mare deosebirea dintre ele şi ceea ce arată Emilia,\nca să fie posibil ca un îndrăgostit, fie el şi Ladima, să le şi creadă, scriindu-le. Socot că el\nse amăgea, cu oarecare luciditate. Seamănă, într-un anume fel cu Nd., bătrînul care stă\nde vreo cîţiva ani la noi la ţară. E fiul unui fost ministru de prin preajma războiului\npentru Independentă. A moştenit o avere frumoasă pe care a pierdut-o la cărţi, toată.\nChinuit pînă la demenţă de acest viţiu, după ce a stors de unde a putut şi cît a putut,\nfăcînd datorii ruşinoase, a rămas muritor de foame, prin cafenele, la bătrîneţe. Acum\nvreo zece ani, tata, făcîndu-i-se milă de el, i-a spus să vie la una din moşiile noastre şi să\nrămîie acolo. Are cel puţin casă şi masă, fără grijă. Ca întotdeauna şi acum simte nevoia\nsă joace, dar vechilul şi alţi cîţiva mai răsăriţi de pe acolo nu vor să joace cărţi cu el\nfiindcă n-are parale. Cum face însă rost de bani, de la mine sau de la prieteni,\nîntîmplător, aleargă să-şi caute parteneri. Aceştia, ştiindu-i patima, se lasă greu,\nspunîndu-i acum că ei nu au parale. Pînă în cele din urmă tot el le împrumută banii de\njoc, numai şi numai să poată juca. Dar la sfîrşit rămîne fără nimic, căci ei dacă pierd îi\nîmprumută din nou întruna, dacă dimpotrivă cîştigă, nu-i dau înapoi decît datoria, dar\nlui nu-i împrumută niciodată nimic. Multă vreme am crezut că experienţa asta, măcar în\nzilele cînd o încearcă, trebuie să-1 dezguste definitiv de asemenea tovarăşi de joc. Totuşi\nnu... Mi-a spus-o singur. E mulţumit că a jucat chiar şi aşa.\nCeva din această mulţumire e şi în scrisoarea asta a Iui Ladima, care, pătimaş,\nîmprumută însuşi Emiliei tot ceea ce-i trebuie ca s-o poată iubi şi o iubeşte anume,\npentru ceea ce i-a împrumutat chiar el.\nEmy, sunt neliniştit... Lenuţa îmi spune că ea treia zi cînd n-ai coborît din pat... Trebuie să\nfaci să te vadă neapărat un doctor. E îngrozitor... Trei zile am lipsit şi eu, şi trebuia la întoarcere\nsă mi se întîmple ceva...\nVin mîine cu un doctor prieten să te văd.\nGeorge",
  "Întorc întrebător capul spre ea, căci tristeţea din mine e tot o apă cu durerea\nomului acesta.\n- Era un raclaj şi, din cauza lui, o infecţie care m-a ţinut în pat aproape o lună... de\ndouă ori am crezut că mor... M-am opus, cred şi eu, să vie doctorul lui, să afle ce am...\nCobîlcea, care la început îmi dăduse bani pentru operaţie, cînd a văzut că s-au cam\nîncurcat lucrurile, n-a mai dat nici un semn de viaţă... Gheorghidiu nici el, deşi i-am\ntrimis o scrisoare. în fiecare zi se ducea Valeria cu cîte o scrisoare, ca să aducă bani, dar\nmai totdeauna era degeaba... Bărbaţii sunt scîrboşi... Cînd eşti bolnavă, nu exişti pentru\nei.\nEa a deprins ritmul meu sufletesc, s-a angrenat povestirii înseşi, de aceea îmi dă\ntoate explicaţiile firesc şi ca o confidenţă simplă.\nEmy,\nAm înţeles aseară, dintr-un gest al Valeriei, că o duceţi puţin cam greu, că boala asta cade\nprost. Sunt sărac, Emy, şi sufăr îngrozitor că la vîrsta mea nu sunt în stare să fiu de nici un\nfolos femeii iubite, care suferă atît cît suferi... Ieri, după ce aplecat doctorul, a cărui privire am\npîndit-o, ca un cîine ochii stăpînului, încercînd să ghicesc în ei, am rămas multă vreme sfîrşit de\noboseală şi pustiu sufleteşte, în sufragerie... Mi-e silă de mine, Emy... Să văd cît de greu\nizbuteşte Valeria să facă faţă pentru medicamente, pentru hrana zilnică şi să nu pot nimic! Mai\nales că am şi eu necazuri... Am fost recunoscător ieri proprietarului care n-a mai insistat... Ce să\nfac?\nGeorge\nP.S. îţi trimit, ca să-ţi mai treacă timpul, cum stai aşa în pat, vreo două cărţi de citit. îţi\ntrimit şi Cugetul unde am o poezie.¹\n¹ E în numărul de pe martie al Cugetului\nSAMARCANDA\nMuntele sticlos din fund e la trei nopţi\nDepărtare cu privirea. Şahi răscopţi\nPlîng ce-a fost cu ochii scoşi. Oigurii mei\nCresc în vaduri, văile vuiesc de ei.\nMerg spre turnul nalt, cît norii albi de grindeni,\nMargini nu se ştiu, priveliştea n-are,\nłările vecine-l văd de pretutindeni,\nCaravanseraiuri fumegă-n hotare.\nSus pe munţi spînzurători cît cerul gol\nCheamă trecătorii şuierînd domol.\nMuşte cît găinile rotesc. Leproşii\nVămuiesc chervanele, aprind chiparoşii.\nCurcubeul peste Asia întreagă\nCheamă-nţelepciunea voastră să aleagă.",
  "Iată flăcări, stele, luminează albastre,\nNaşterea pe scurt a seminţiei noastre.\nBajazet fnchis cu amintirea-n cuşcă\nGratiile ca zăbalele fşi muşcă.\nHoarda, hoarda mea de aur peste tot.\nPrapur cu minciună, cepeleag despot.\nP.S. Am avut foarte adesea, lungi şi nervoase discuţii cu Ladima, la redacţie, la S.S.R. sau la cafenea\ndespre poezie. Dispreţului meu, de altfel numai verbal, pentru această falacioasî preocupare, el fi opunea\nun dispreţ de mag pentru orice altă formă literară decît poezia, fn acest sens, după cîte am înţeles, folosea\nel expresia „poezia pură\", voind adică să frisemne cu ea anume opera acelor poeţi care n-au scris şi nu\nvor scrie niciodată nici teatru, nici romane, nici critică, genuri, după Ladima, vulgare. El concepea\nstructura sufletească a poetului ca o deosebire de speţă, nu ca o simplă polaritate. Creatorul de poezie e\nun profet, un iluminat, e construit altfel decît ceilalţi oameni, are simţuri fn plus şi darul de a transforma\norice atinge. Pentru el frumuseţea, tradusă prin muzicalitate, era un rit, îndeplinea un oficiu esoteric.\nIroniilor mele pe care le găsea „lipsite de înţelegere\", le opunea esenţa imaterialităţii lui.\nÎl indignau poeziile cu înţeles curent, cu „morală\" sau chiar cele cu un tîlc oarecare.\n- Atunci eşti partizanul „poeziei pure\", aşa cum o înţelege abatele Bremond, ca o pură incantaţie\nmuzicală, indiferentă faţă de conţinutul material al vorbelor, preţuind numai unicitatea lor formală,\nfncercam eu să-l determin să-şi formuleze sentimentul interior al ordinii lui poetice.\nSpre surprinderea mea, protesta cu îndîrjire:\n- Nici vorbă, nici vorbă! Abatele e un rătăcit, un impostor. Nu există o poezie pur formală. E o\naberaţie. Poezia trebuie să aibă un conţinut, trebuie să exprime ceva.\n- Dar atunci nu e poezie normală, „impură\", ca să zic aşa? Ridica braţele nervos şi indignat de cursa\npe care i-o întindeam:\n- Nu, nu, nu...înţelege!... Ceea ce e normal nu poate fi poezie.\n- Atunci eşti întocmai de părerea suprarealistului André Breton, care socoate că poezia are ca obiect\nsubconştientul, exprimat mai bine în incoherenţa paraliticilor generali, frenetici, a căror modalitate\nsuprarealiştii caută s-o realizeze cu oarecare pietate.\nLadima se îmbufna şi declara că nu mai discută cu mine, că sunt iremediabil neînţelegător.\nMă prefăceam uimit.\n- N-ai spus singur că poezia trebuie să exprime anormalul?\n- Da... Nu însă orice anormal... Nu mai sunt şi alte stări, supranormale?\n- În sensul acesta, un fizician de geniu e şi el supranormal... fi înglobezi activitatea în poezia pură?\nHotărît, indignat, mişca braţele ca nişte vîsle.\n- Nu...\n- Atunci?\nDupă o lungă pauză, cu emoţie, aproape:\n-Dar visul?\nConveneam numaidecît, nu fără ipocrizie:\n- Acum te înţeleg. Eşti un adept al onirismului... E un punct de vedere care se poate susţine.\nOniricul şi orficui au fost delimitate de multă vreme ca perimetre ale poeziei... Dar atunci revii la lipsa de\nconţinut. Visul şi muzicalul sunt pură incoherenţa\nMă privea cu o adevărată oroare, şi explica domol:\n- Nu... Nu... Nici chiar aşa... şi căutînd mereu: Există indivizi care au anumite vise, un fel de\nrealitate transfigurată. Ca viziunea unei supralumi... Nu ştiu dacă e construită numai cu elemente din\nrealitatea normală, sau e viziunea unui alt plan de existenţă. E un peisaj deformat, dar nu într-un mod\nvulgar, ca într-un vis de pensionar care a mîncat mult, ci după un potenţial superior, care este de esenţa\npoetului.\n- Dă-mi un nume de astfel de poet, pe care-l socoti apropiat de dumneata\n- De ce nu? Gerard de Nerval, Edgar Pol, Baudelaire, Huysmans, în proza lui.\n- Da... pare-se că ne apropiem...\n- Am să-ţi citez o strofă din Gérard de Nerval, care e, dacă vrei, semnul sub care stă destinul\nversurilor mele :",
  "Je suis le ténébreux, le veuf, l’inconsolé,\nLe prince d’Aquitaine à la tour abolie.\nMa seule étoile est morte. Et mon luh constélé\nPorte le soleil noir de la mélancolie.\n-Da ... în sfîrşit, ne apropiem... E întrebarea dacă e realizat în operă. Aşteptăm volumul promis de\nvreo zece ani... Poeziile dumitale sunt prea risipite prin reviste.\n-Nu ştiu dacă-l voi publica nici zece ani de aci încolo.\n- Cum îţi spun, am suferit foarte mult, că din toţi bărbaţii care-i vedeam mereu, cît\nam fost bolnavă, unul n-a mai dat pe la mine... Ladima sta toată ziua pe lîngă casă,\nmereu speriat de orice paloare a mea... Uneori mă plictisea cu tot felul de întrebări\nprosteşti... Emy, cum te mai simţi?... Emy, ia cutare... e foarte bun pentru apendicită...\nCă-i spusesem că am apendicită... şi fetele care ştiau ce am - ele veneau, săracele -\nrîdeau să se prăpădească atunci cînd el da zor cu apendicita. Eşti de vină, Emy, cînd ai\nfost la masă la unchiul tău, cu siguranţă că ai mîncat ceva cu sîmburi. Nebunele alea\nrîdeau cu lacrimi, ţinîndu-se de burtă.\nM-am dus ieri la cine ţi-am spus, să vînd cinci foiletoane, pe care le-am scris... N-a vrut să-\nmi plătească înainte decît pe unul. A spus că după apariţie... Mai încerc şi la Adevărul... Am\nvorbit cu dr. Nicolaevici-El crede că se poate.\n- Zău, săracu, avea jnimă bună şi noi rîdeam ca proastele. Tot Valeria a avut\ndreptate. Într-o seară, mai de mult, cînd avea şi el bani, Gina ar fi vrut să mergem\nundeva să supăm şi aştepta ca el să ne invite, că fusesem împreună la cinematograf. El\nînsă nu ne-a invitat şi atunci Gina ne-a spus nouă că zgîrcit trebuie să mai fie. Dar\nValeria ne-a certat rău: „Ia mai taceţi din gură cu asta. Fiecare îşi ştie mai bine socotelile\nlui decît i le ştiu ceilalţi... Nu e bine să judeci pe nimeni\".\nŞi ai să vezi că, săracu, tot a găsit bani.\nEmy, uite aci alăturat 5 000 de lei... ţi-i trimit mai devreme, căci eu mă duc să fac corectura\nla foileton şi nu mai e timp— Tin să ştii de ei cu un sfert de ora mai devreme- Nici nu-ţi trece\nprin cap de unde-i am. încercasem în zece locuri să obţin un gir pe o poliţă— A fost imposibil...\nSub pretexte caraghioase: că „din principiu nu girez\"- sau că „am avut odată un conflict\" şi\naltele, n-a fost unul dintre amicii cu semnătură să nu mă refuze. Cînd, ieri, l-am întîlnit\nmergînd pe jos, pe Calea Victoriei, pe Nae Gheorghidiu: de zece ori m-am luat după el si de zece\nori am renunţat, convins că mă refuză... La un moment dat, s-a întîlnit cu o doamnă cu care a\nstat în loc, mai sus de Biserica Albă, poate un sfert de oră... Dacă nu aş fi venit pînă acolo, aş fi\nrenunţat.-. Parcă aveam tetanos, aşa eram de încordat şi nehotărît totuşi... în faţa porţii lui, după\nce am traversat, ca să am aerul că vin din faţă şi că ne întîlnim întîmplător, l-am salutat. Am\nspus că vreau să-l rog să-mi facă un serviciu şi i-am arătat ce vreau... N-a spus nici da, nici ba,\nla început... Pe urmă m-a întrebat ce mai lucrez şi dacă l-am mai văzut pe I. Pillat... Mi-a arătat\ncă el se teme de o nouă prăbuşire a leului. Dezolat aproape, i-am amintit sfios: „Domnule Gheor-\nghidiu, dacă tni-aţi da girul d-voastră... mi-aţi face un enorm serviciu...\" A răspuns distrat, cu\ndouă degete în buzunarul vestei ca de obicei, că ar fi o adevărată nenorocire dacă tulburările\nantisemite continuă. Nu mai ştiam ce să cred. Peste vreo zece minute, i-am amintit iar... Si am\nrămas uimit cînd în modul cel mai firesc, ca o paranteză, mi-a spus: „Sigur, dragă, cada... Se\npoate... Ai poliţă? Bun. Ai completat-o ? Ei, bun.\" Eram tot dezorientat. „Să merg înăuntru s-o",
  "semnaţi ?\" „De ce ?E de prisos. Du-te colo, reazem-o de fereastră şi trage-i o semnătură pe dos\ncu numele meu... La ce bancă o scontezi? 5000 ? Ce te miri aşa- N-ai de gînd s-o scoţi ? Atunci\nce-ţi pasă ?... Semnează acolo cum o fi... Gheorghidiu şi pace... La revedere- Du-te, cred, mai bine\nla Banca Industrială cu care lucrez eu...\"\nL-am semnat... M-am dus, am dat poliţa şi în zece minute am luat banii. Emy... în zece\nminute... mi-a venit rău... Duceam un petec de hîrtie si, pentru că era semnată N. Gheorghidiu-\nluam în buzunar cinci hîrtii mari de cîte o mie... Aşteptînd, am văzut cum cărau acolo, în cuştile\nsălii mari, coşuleţe şi coşuri chiar, cu teancuri de mii de lei.\nCeea ce arată, pînă la uimire şi dezolare, cît de complicat este sistemul acesta al\nrelativităţilor în iubire e că în acest timp eu îl invidiam cu emoţie şi admiraţie pe\nLadima, care în vremea aceea se ducea foarte des după-amiază să ia o cafea şi să\ncitească reviste la „Arta decorativă”. Cînd îl întîlneam venind de acolo, eu, căruia acest\nlucru îi era imposibil ca unui condamnat, aveam impresia că el mai păstrează pe haine\nun soi de polen sufletesc. De citit, citeam şi eu, acum mai mult ca oricînd şi cu un\nneîntîlnit soi de înverşunare, cîutînd mereu asemănări, cum caută unii bolnavi care nu\nştiu dinguri ce au în cărţile de medicină, simptome asemănătoare cu ale lor. Şi ceea ce\nmă impresiona cu deosebire nu erau analogiile de situaţie şi potrivirile de caracter,\noarecum prea tari, prea reliefate care nu-mi spuneau mare lucru, cît un anumit soi de\ncorespondenţe în sensibilitate, care mă înfiorau cînd le descopeream. Este uimitor cît de\nmult seamănă, în reacţiile simţirii lor, doi oameni care se iubesc, oricît ar părea că au\ncaracter diferite. (Dar poate că au acelaşi caracter şi de aceea iubesc adevărat ?)\nDeterminismul psihologic e atît de mare, încît cu toată iluzia deosebirilor de structură,\nsunt incidente de asemănare, amănunte care te îngheaţă. Ca pe drumuri diferite să\najungi în acelaşi punct, îţi dă emoţia pe care o încearcă cel care, în pădure, vede că ori\nîn ce direcţie ar merge drept înainte ajunge mereu de unde a plecat. Şi cu cît e mai mare\nfineţea şi caracterul de nuanţă al întîlnirilor, cu atît nedumerirea din noi răsună mai\ninterior. Că lucrînd fără să ştie unul de altul. Bovle şi Mariotte descoperă în acelaşi timp\naceeaşi lege, a gazelor, sau că Newton şi Leibniz, mereu fără să ştie unul de altul, au\ndescoperit fiecare calcululu diferenţial, e mai puţin impresionant decît să sfli faptul că\ndoi oamei încearcă aceleaşi simptome psihologice din pricina aceleaşi boli fizice, în\nsenzaţii pe care le cred de neexperimentat, indicibil personale. De aci vine prestigiul\nimens al doctorului care ştie să întrebe pe un bolnav nu despre simptomele puternice, ci\ndespre impresii crezute pur subiective. Nu despre durerea „în dreapta”, despre crampe\nsau despre junghiul din piept şi tuse, ci despre cele care trebuie, traduc senzaţii, crezute\ncu neputinţă de întîlnit la altcineva. Nu-i aşa că uneori ai impresia unui miros de cîrpă\narsă ?... Nu ai adesea senzaţii că pleaoapele sunt de carton ? Simţi nevoia să te întînzi ?\nÎţi face rău carnea cu fibre mari şi dimpotrivă plăcere cea cu fibre scurte, dese ?\nAdică dintre cele care-ţi par, implică la medic sagacitate şi deci cunoaştere\nprofundă.\nLa fel te cîştigă prin pătrunderea lui nu autorul care prezintă în carte cazuri şi\ncaractere groase, cam unanim cunoscute, ci anumite nuanţe considerate aproape\nsecrete, care sunt însă cu atît mai revelatoare, căci garantează ele singure şi pentru\nadevărurile generale de suprafaţă.\nUimirea cea mare, înspăimîntătoare uneori, e să descoperi cît de total seamănă\nîntre ei oamenii prin ce au mai subtil şi mai secret, cînd se cred aşa de diferiţi ca aspect.\nCam prin martie am aflat de la Ladima, pe care l-am întîlnit venind într-o după-\namiază de la „Arta decorativă”, de oarecare dificultăţi cu care lupta doamna T. şi care se\nputea sfîrşi într-un mod aproape dezastruos pentru ea. Dar mai întîi ar trebui poate să",
  "spun cum a devenit proprietară, asociată, a acestui magazin, căci e în legătură cu cîteba\nîntîmplări.\nDupă divorţ, din pricina prăbuşirilor valutare, care reduceau toată averea\npărintească la casa din Cîmpulung şi la cîteva petece de livadă, doamna T. a trecut prin\nclipe foarte grele. Cînd mai tîrziu i se spunea, în glumă fireşte, că este o excelentă\nnegustoriţă, răspundea ades pe gînduri: „ De cîte josnicii mă scuteşte asta”.\nMie mi-a povestit cît de silă i-a fost de ea însăşi, cînd la vreun an după divorţ,\nlocuia la o prietenă şi nu se hrănea decît cu cîte două ouă la pahar pe zi: „ Mi se\nscîlciseră pantofii şi-mi ardeau ciorapii de atîta purtat, nu puteam să mă spăl în fiecare\nzi ca lumea ca să nu deranjez prea mult pe prietena care mă găzduise. Devenisem acră,\nde dezgust trezit, de umilinţe înghiţite şi neajunsuri. „Pe vremea aceea a încercat că\nintre dactilografă la birourile din capitală ale fabricii noastre (am aflat mai tîrziu), dar\ndupă trei luni Gheorghidiu a dat-o afară... probabil înşelat în aşteptări. Mi-a spus\ncineva că era urîtă pe vremea aceea şi prost îmbrăcată. După ce a încercat vreo două\nbănci, ca dactilografă, i-a venir ideea care a salvat-o. Pe Calea Victoriei, o doamnă\nbătrînă, dar de familie bună, ţinea un magazin de mobilier şi obiecte naţionale... Fireşte,\npirogravura şi ţesăturile săteşti erau principalele mărfuri ale prăvăliei care mergea\nacum prost. Doamna T., care trăise doi ani aproape la Berlin, unde arta modernă făcuse\nînceputuri puternice, şi care păstra legături frumoase cu casele de acolo, căci fostul ei\nbărbat, fiind inginer al unei fabrici de tractoare, frecventa mult industria, s-a gîndit să\nfolosească această împrejurare.\nS-a adresat bătrînei doamne, propunîndu-i să facă amîndouă tovărăşie. Una\naducea magazinul cu chiria plătită, alta un transport de marfă modernă şi serviciul de\n„directoare”. Cu puţinii bani pe care i-a obţinut de acasă, cu bunăvoinţa prietenilor de\nla Berlin, i s-au dat o seamă de obiecte de artă în comision. La început o garnitură de\nbirou, de nuc placat cu lac modern cafeniu, alt birou cu plăci groase de stejar sprijinite\npe alte două plăci ca un paralelipiped culcat. Etajere mici, asimetrice, scăzînd ca\ntreptele, capricios... biblioteci cubice, de arţar placat şi lăcuit, tot cu rafturi asimetrice...\npe urmă lămpi ca zarurile mari, mate, şi nu mai ştiu ce statuete, subţiate, stilizate.\nSuccesul a fost neîntîrziat şi-au primit comenzi mai ale spentru bănci. Cum\ndoamna T. cunoştea o mulţime de reviste de artă, peste puţin timp au renunţat complet\nla pirogravură şi ţesături naţionale, introducînd noul stil cubist. Au botezat magazinul:\n„La Arta decorativă”. (E drept că au început cam în acelaşi timp cu un pictor\nmodernist).\nMai tîrziu, din pricină că transportul costa foarte scump şi mai ales se sporise\nvama, doamna T. a adus un specialist din Germania, pentru preparatul placajului de\nlemn; i-a dat ca ajutoare cîţva lucrători de la Tîrgu-Mureş şi au instalat pe Şoseaua\nIancului un atelier de mobilă şi obiecte moderne.\nOre întregi ea studia retrasă în nişa care semăna cu un birou al magazinului, şi pe\nurmă, fie că indica direct modelul, fie că făcea schiţe proprii, căci învăţase admirabil\ndesenul, dădea în fiecare zi, timp de o oră sau două, indicaţii şefului de atelier. De altfel,\nnimic nu se întîmpla în magazin şi atelier fără ştirea ei... Cînd era invitată se scuza, şi la\nmirarea celorlalţi adăuga, surîzînd cu amărăciune: „E mai bine totuşi decît\ndactilografă...”\nAcum avea cele mai diverse modele şi realizări, pe principalul dispariţiei oricărui\nornament înflorat, şi al geometriei chiar în asimetrie, căci luxul sta numai în prepararea\nşi calitatea lemnului.",
  "Paturi-divane joase, cu o singură tablie la căpătîi, plecată, fără nici un fel de\nzorzoane, alte paturi-divane, cu nişte lăzi geometrice la un capăt, pe care se putea pune\nvase moderne şi statuete stilizate, iar înăuntru aşternutul. Fotolii ca nişte cuburi scobite\nliniar, sau scaune simple ca acelea ţărăneşti, dar din lemn placat, dădeau o impresie de\nlux nou. Un paralelipiped, pe el o placă mare pătrată, era o masă de sufragerie. Lămpi-\nsfeşnice de birou, făcute din arcuri negre simplu, sau lămpi de tavan, în loc de lustre, cu\nnişte cutii de sticlă mari, mate. Covoare colorate împărţite geometric şi asimetric,\nîmpreună cu draperii de culoare întregeau totul.\nCam în vremea asta am cunoscut-o eu. Hotărîsem să-mi montez o garsonieră şi, cum nu\nştiam ce îmi trebuie, am intrat aşa, la întîmplare, la „Arat decorativă”, atras de vitrină.\nAm fost întîmpinat de o vînzătoare simpatică. Purta uşor o rochie neagră, serj, cu o\nfloare de piele, neagră, de asemeni, la piept, în stînga. Figura era prea pronunţată în\ntrăsături, ca de băiat, cu ochii destul de mari, dar cam apropiaţi... Mai tîrziu numai am\nvăzut că sunt viu coloraţi. I-am explicat ce vreau şi mi-a dat sfaturi cu un aer atît de\ndetaşat, atît de indiferent faţă de vînzare sau cumpărare, că m-a convins... Se înţelege că\nşi asta e o tehnică negustorească mult mai fină şi mai abilă decît lauda deşănţată şi\npuerilă a mărfii, în principiu. M-a întrebat cîte camere sunt, ce formă are garsoniera, ce\nculoare au tapetele, cîte ferestre etc. Şi cred că am spus o mulţime de prostii, căci nu\nprea ştiam ce vreau. Şi nu înţelegea nimic.\nNedumerit şi simţind nevoia să fac o glumă...\n- Nu rămîne decît să veniţi s-o vedeţi.\nSe aşezase cu coatele pe o vitrină, aducînd umerii cam prea rotunzi, ca merele, legaţi\nîn arc la spate, încovoiaţi în faţă, căci rochia deschisă sus, în elipsă, descoperea cînd pe\nunul, cînd pe celălalt.\n- Nu văd de ce n-aş trimite un maestru în locul meu, dar nu văd iarăşi, dacă ţineţi\nsă vin, de ce n-aş veni... Şi zîmbea cu o amabilitate de vecină, parcă, atît de îndepărtat şi\nindiferent, că nu ştiam ce să cred.\nÎi priveam mîinile subţiri, nervoase, care nici un moment nu stau în loc, şi\ncontrastau astfel cu imobilitatea limpede şi cu absenţa ochilor.\n- Domnişoară, îmi este imposibil să ştiu ce vreau. Spun sincer... Dar uite, dacă eşti\nbună, spune-mi, suma de 200 de mii de lei, cît vreau eu să cheltuiesc, ajunge pentru ca\nsă-mi mobilezi trei camere? Uite, asta e cheia apartamentului... care e într-o casă nouă şi\ne gol. Îl poţi vizita, poţi hotărî mobila cum crezi dumneata că e mai bine... După vitrină,\nvăd că în orice caz te pricepi mai bine ca mine... La 22 aprilie vreau cheia şi\napartamentul... Te previn, domnişoară, că la nota dumitale voi face o reducere de 20 la\nsută.\nM-a privit foarte mirată, măsurîndu-mă cu capul întors, lung, spre mine.\n- Da, desigur că da...\n- Atunci...\nŞi nedumerită...\n- În sfîrşit... dacă dumneata vrei aşa...\n- De ce nu? Tot acolo ajung... A mai şovăit puţin.\n- Da... vreau să spun... ştii... se obicinuieşte un aşa-numit acont ?... Cred că l-a cerut\npentru că în prima clipă i-am părut neserios.\n- A, da... N-am însă bani la mine...\n- Nu face nimic. Veţi trimite suma de 50 000 de lei, în cazul acesta, după-masă sau\nmîine. „Bună negustorită\", mi-am spus.\n- Aveţi vreo preferinţă?",
  "- !?\n- Spuneţi-mi cel puţin ocupaţia? îmi îngăduiţi să întreb, nu?\n- Sunt secretar de legaţie în Ministerul de Externe. în prag i-am repetat:\n- În seara de 22 aprilie dorm la mine acasă. Nu?\nCum aş putea să-ţi descriu bucuria pe care am simţit-o intrînd în noua mea\nlocuinţă... Era şi ceva din plăcerea cu care pui întîia oară un rînd de haine, dar era de\nvină şi frumuseţea locuinţei.\nDupă-amiaza era cu soare proaspăt de april, cald, cu razele foarte lungi, parcă\numede şi, nu ştiu cum să-ţi spun, mai grele decît de obicei, cînd am trecut pe acolo. Dar\nservitoarea, angajată de harnica mea furnizoare, nu m-a lăsat să intru, „că aşa a spus\ndomnişoara\". Este caraghios, însă de-abia aşteptam să văd cum e, aşa cum îţi dai seama\ncă e caraghios să aştepţi să vezi dacă ţi-au reuşit nişte fotografii, dar tot aştepţi cu\nnerăbdare.\nTrebuia să mă duc la club, la o partidă de bridge şi nu m-am dus. Azi mă gîndesc\nde ce puţin depind întîmplările esenţiale din viaţa noastră. Am pornit-o cu „rabla\" spre\nŞosea... Aş fi vrut să fac o plimbare de o oră pînă la Ploieşti, lunecînd uşor, numai ca să\nsimt pe ochi, în jurul gîtului, pe mîini, prospeţimea care adia a primăverii. Dar de la\naerodrom gropile îţi tăiau orice poftă de viteză şi de îngîndurare la volan.\nM-am întors pe la 8 jumătate... Se înserase... Vestiarul nu era gata, n-avea nici\nmăcar cuier şi am trîntit pălăria pe parchet, aşa copilăreşte, ca să fac tot ritualul... Din\nvestiar o uşă, în faţă, da în birou, iar alta, mascată, în stînga, da într-un hol mic... Mi-a\ndeschis ea însăşi cînd am sunat şi, emoţionat, am intrat în birou... Dădea o impresie de\nîntunecare geometrică intimă. îl tapetase cu un fel de sac fumuriu. în loc de birou\npropriu-zis, o masă foarte lungă, fără sertare, ca o blană groasă, de stejar lăcuit afumat...\nîn spate, trona un fel de casă de bani, de stejar lăcuit, cu o uşă groasă, nu cu sertare...\nPeretele opus era ocupat de un divan-colţar, lung şi îngust, deasupra cu raft de cărţi, în\nlături cu etajere subţiri, tot pentru cărţi sau vase de flori. Un alt cufăraş lăcuit pentru\nlicheururi, o masă din trei blăni, două întretăiate şi acoperite cu alta pătrată în mijloc.\nFotolii mici, cubice. Pe jos un covor de o singură culoare, cafe-nie-verzuie, ca şi stofa\ndivanului, ca şi draperiile.\n- Aci ai să-ţi primeşti prietenii. Aci, nu în dormitor, şi surîdea... Un birou mare,\nfără sertare, că nu eşti profesor. Dosarele diplomatice, te întorci şi le pui în dulapul\nacesta masiv. Prietenii dumitale vor vrea să stea comod... de aceea divanul lung... N-am\npus jilţuri adînci, ci jumătăţi numai, în jurul acestei mese de licheururi, şi arătîndu-mi\ndulăpiorul: acolo păstrezi sticlele de băuturi. Raftul acesta, jos, e mai puţin pentru cărţi,\nmai mult pentru bibelouri. Cubul acesta e lampa de birou... Lîngă divan sunt alte două\nmai mici cu abajur de hîrtie pergamentată.\nCeea ce mă încînta era simplitatea geometrică, fumuriul acela lăcuit pe care luneca\nprivirea... impresia de confort şi strict necesar, în cel mai real lux.\nTrecînd uşa subţire:\n- Cu holul ăsta mic era mai greu, că are prea multe uşi... Noroc că trei din ele sunt\nmai spre capătul acesta. Am pus şi aci un divan larg de tot de forma locului şi taburete,\ncuburile astea, cu aceeaşi pînză ripsată, căci am impresia că nu vei primi vizite solemne\nşi oficiale, ci vor fi prieteni care vor să stea tolăniţi. Cînd îţi vine în birou cineva cu care\nai de vorbit mai important, ei pot trece aci. Mescioara asta joasă e pentru lampă, ceaşca\nde ceai, cafea, dar poate sluji şi ca etajeră de cărfi şi bibelouri. Dar ştii că îţi trebuiesc\ntablouri? O mescioara pătrată, uite, dacă ei fumează, sau beau cafele. Am pus\ndormitorul acolo, ca să fie mai ferit. Intri şi de aci din hol, dar mai are dacă vrei o ieşire,",
  "sau o intrare, căci prin baie comunică foarte comod cu sufrageria, iar de acolo, cu scara\nde serviciu. A întregit surîzînd: Dar e păcat că şi ieşirea din fund e tot prin gangul de la\nintrare. Holul era albastru ca sineala.\nDormitorul, dominat de fumuriu lăcuit şi de auriu, căci şi tapetul era cu pătrate de\nculoarea paiului degradat, avea un pat-divan mare foarte jos, sprijinit pe picioare mici,\nca un scaun, scurte şi drepte. Pe el o mare cuvertură de catifea păroasă, aurie, jos un\npuf, cît o roată, de rips albastru. Un dulap care abia îmi venea pînă la piept, dar gros, cu\nuşi laterale, era între căpătîiul patului şi peretele din fund.\n- Să-ţi încapă hainele bărbăteşti, lateral. La noi, cu rochiile înguste e mai uşor. Deşi\npare bloc cu patul, se detaşează însă ca să se poată curăţa uşor. Deasupra e suprafaţa\nlăcuită, cît o masă de mare, poţi pune lampa, cărţi, bibelouri, orice vrei.\nOpus dulapului era o oglindă mare dreptunghiulară, cu o monogramă de metal negru\nîn stînga, aşezată deasupra unei lăzi de arţar lăcuit, lungă şi joasă.\n- Mobila asta nedefinită e un fel de cuier dacă vrei, de atîrnat seara hainele, căci nu\nmai sunt scaune cu spătar pentru haine, ori de pus obiectele pe el.\nMai erau două fotolii joase, largi, cu spate de divan şi cu răzămătoare laterale de\nnuc lăcuit, arcuite pînă în podea, comode, cu duble perne de mătase înflorată, albastre\nde tot.\nÎn colţul liber dinspre fereastră, îmi cumpărase, cu o amuzantă competinţă,\naparate de gimnastică de cameră, vîsle şi minge de box.\nAm trecut apoi în sufragerie prin baie, pe care o lăsase montată cum a fost,\nadăugase numai o etajeră de sticlă şi nichel, în faţa unei oglinzi mari de cristal.\nSufrageria, cu tapete ca nisipul, avea un dulap scăzut şi lung cît peretele, iar în faţa lui o\nmasă lungă...\n- Dacă ai prieteni, ori o aşezi în mijloc, ori o transformi în galantar cu gustări...\nCînd mănînci singur acasă, ai masa asta pătrată, din mijloc. łi-am pus scaune înalte\nţărăneşti, ca formă, dar modernizate. Uşa astălaltă dă în hol, adică e aproape lipită cu\nuşa biroului, deci cînd le deschizi pe amîndouă, musafirii dumitale pot avea biroul,\nholul şi sufrageria la dispoziţie, lăsîndu-ţi odaia de dormit în pace. De aceea i-am pus şi\no perdea groasă de stofă... Ştii, uneori e bine să nu ştie camera din stînga ce face camera\ndin dreapta. Mai lipsesc, fireşte, multe lucruri... Tablouri... bibelouri... Poate un aparat\nde radio, patefon, telefonul, pentru ca locurile să devină confortabile pentru dumneata.\nTreceam ameţit dintr-o cameră într-alta... Azi, mobila cubistă s-a generalizat şi nu\nmai face impresie, dar acum patru ani nu erau în Bucureşti decît extrem de puţine\nlocuinţe mobilate astfel. Abia dacă începuseră unele bănci. Mie îmi place nespus de\nmult şi cred că e îndreptăţită această preferinţă a mea... La o masă oficioasă, cînd eram\nla legaţia de la Paris, numaidecît după război, se discuta despre epoca noastră... Pe\ndrept cuvînt, un invitat francez spunea că e o epocă mare, căci are în ea războiul\nmondial cu întîmplările şi forţele manifestate în el. Un scriitor tînăr, de la secţia de\npropagandă a Ministerului de Externe francez, susţinea însă, dimpotrivă, că e o epocă\nde imitaţie şi crasă vulgaritate.\n„O epocă fără stil - spunea el atunci, în 1919 - o epocă fără spirit de invenţie în artă.\nNu vezi, casele noastre mari practică stilul vechiturilor ? Resturi: Louis XIV, Louis XV,\nLouis XVI, Empire etc, cumpărate scump la licitaţie, ceea ce e o ruşine. Obiectele uzuale\nn-au nici o formă, sunt degenerate din modelele vechi, casele imită tot arhitectura\nRenaşterii, a barocului, a rococoului.\" „în schimb - a întregit cineva ironic - avem\nrevoluţia în artă: cubismul\", şi toţi au început să rîdă. Mi se pare însă, dacă mi-e permis\nşi mie, un profan, să am păreri în această privinţă, că dacă acest cubism e poate",
  "caraghios cînd desenează capete din triunghiuri diferit colorate sau alte năzbîtii, nu se\npoate însă tăgădui că în arta decorativă (căci e singura artă care se schimbă de la epocă\nla epocă, pentru că Shakespeare şi Racine rămîn permanent valabili), adică în\narhitectură şi mobilier, cubismul a creat „stilul epocii\", cum se va zice probabil mai\ntîrziu, dîndu-ne semnul deosebitor de alte timpuri, şi deci chiar titlul de nobleţe pe care\nîl cerea tînărul scriitor încă din 1919.\nDacă o fi aşa, dacă n-o fi aşa, eu tot eram plin de bucurie.\n- Domnişoară, trebuie să bem neapărat un pahar de vin pentru inaugurarea\nlocuinţei mele. Şi pe urmă, zăpăcit: Dar mai întîi s-o plătesc.\nA zîmbit.\n- Da, dacă vrei si asta,... nota... este pe birou... Păstreaz-o astă-seară, verific-o...\nMîine e Sf. Gheorghe. Treci vineri pe la magazin.\n- Da, vineri... Te rog mult însă, domnişoară, să bei cu mine un pahar de vin.\nA aprobat, cu un surîs nedecis, cu o ridicare nedumerită a braţelor. Scriam un bilet ca\nsă trimit servitoarea la club, să-mi aducă un menu şi cîteva sticle de şampanie.\nCitea peste umăr şi m-a întrerupt.\n- Dar bine, ăsta e un banchet întreg...\n- Un simplu dineu, menu-ul clubului. A privit surîzînd, răsfăţat.\n- Ştii ce? E obişnuită şampania pentru inaugurări... Eu însă prefer un vin\nfranţuzesc, cu condiţia să nu fie „Bordeaux\"... Eventual un „Her-mitage\" roşu, sau un\n„Château-neuf-du-Pape\", Nu?\nAm privit-o, mirat de preferinţele atît de precise şi oarecum savante. Mi-a cerut\napoi lista şi a tăiat tot ce cerusem, scriind: şuncă slabă sau pui rece, brînză albă sau\nşvaiţer cel mult...\n- Un Rocquefort?...\n- E dezgustător...\nO priveam mirat, căci femeile preferă mîncărurile şi mirosurile complicate.\nA scris singură abia descifrabil.\n- O cutie de compot de caise... „Ştirbey\", căci prăjiturile nu merg cu „Bourgogne\",\nşi a subliniat marca. Toate acestea se mai pot lua de la băcănia de sub „Athe'nee Palace\",\ninclusiv vinul.\nAcum venea, fireşte, bucuria de a mînca în garsoniera mea, despre care în oraş se\nvorbea cu anticipaţie, căci anunţasem că mă mut de acasă. Nu avusesem pînă atunci\ndecît o cameră mobilată, bună cînd întîrziam prea mult în oraş.\nParcă eram un copil care se juca de-a menajul...\nŞi uite nici azi nu-mi dau bine seama, dar cred că dacă mi-a plăcut s-o reţin la\nmasă, a fost, nu ca femeie, cît ca parte integrantă a acestui moment nou pentru mine...\nEra aşa de potrivită acestui interior aranjat de ea, încît mi se părea că dacă o să plece, are\nsă plece sufletul casei. Mă gîndeam, mai tîrziu, îndurerat, dacă nu cumva, mobilînd\natîtea case, ea nu va mai fi făcut cumva parte integrantă şi pentru alţi beneficiari... Ştim\nvreodată?\nCulmea era însă altceva... De. obicei nu era nici o femeie care să nu-mi dea\nsenzaţia că pierd timpul cu ea; în sensul că mi se părea că puteam să fiu, cînd eram cu\nea, mai bine cu alta mai interesantă, într-alt loc, la Şosea, acasă la ea, sau aiurea... Mă\nplictiseam în mod stupid, rîvnind mereu, fără sens, ca să zic aşa, la vrabia de pe gard...\nMai ales după posesiune, era ca un fel de grabă plictisită, fără jenă, să plec numaidecît\nde acasă... Acum, dimpotrivă, nu vedeam ce ar fi putut să fie într-altă parte mai",
  "interesant decît ceea ce aveam; mi se părea că la ora asta aci trebuie să fiu, că nicăieri nu\nar putea fi mai bine... dar mi-am explicat atunci că e din pricina locuinţei.\nGustarea a fost delicioasă, de-ţi venea să aduni şi firimiturile de pe masă... Are\ndreptate... Mîncărurile acestea simple sunt mult mai bune.\n- Nu-i aşa? mi-a spus ea... Dau o impresie de curat şi sănătos... Nu de putred şi\namestecat.\n- Nu vă plac... preferinţele complicate?...\nŞedea cu amîndouă coatele pe masă, cu braţele tinere şi rotunde, îmbrăcate în albul\natît de delicat al bluzei, cu mîinile subţiri şi lungi, crescute parcă din manşetele moi de\nbatist şi mereu plimbate în jurul obrajilor, sporindu-le feminitatea. Pe degetul arătător\ndrept, avea un inel cu piatra neagră de onix, banal, dar care o prindea, sporindu-i\nalbeaţa.\n- Nu, domnişoară, serios, spune-mi ce preferi?\n- Îmi place lumina... apoi pămîntul... cartea... rochia... fructele... zăpada... tot ce e\nneprefăcut... net.\nŞi-şi ducea mereu mîna gracilă şi nervoasă ca să-şi aranjeze cînd buclele, care nu-i\ncădeau de altfel, cînd rochia care nu i se părea niciodată decentă.\nMai tîrziu m-am mirat mai puţin, cînd am văzut ce îngrozitor de complicate sunt însă\naceste gusturi simple, deşi, de altfel, tocmai pentru acestea şi pentru alte, neaşteptat de\nsimple, o botezasem ciobănită, căci avea oroarea oricărui pretins rafinament şi\ndezgustul oricărei perversiuni (ceea ce nu excludea, dimpotrivă, epuizarea pînă la\ndemenţă).\nVinul îi încălzise obrajii.\n- Luăm cafeaua în birou?\n- Nu, în micul hol...\nAm rugat-o mai tîrziu să rămîie la mine.\nA zîmbit, privindu-mă cu ochii albaştri, puţin galvanizaţi, cum sta aşa trîntită pe\nperine în colţ, cu mijlocul puţin frînt, cu un picior întins şi cel deasupra îndoit de la\ngenunchi, apărînd mulat prin rochie, parcă era la ea acasă - şi gîndul acesta mă amuza.\nSurîdea, mereu, cu ochii vioi strălucitori, în albul uneori verzui şi mat al corneei.\n- Vrei să inaugurezi casa?...\n- Nu... dar tot eşti aici. Eşti aşa de bine aci... Parcă e un cadru pentru dumneata.\nA zîmbit iar, îşi rezemase un cot de o pernă de catifea albastră de tot, pătrată, care\nînfăţişa astfel braţul nervos ca pe o decoraţie rară. Din cînd în cînd îşi trăgea rochia\ntaiorului dedesubt, căci i se descoperea genunchiul îndoit.\n- Motivul e serios... şi lungită acum de-a latul divanului fuma, cu amîndouă\ncoatele înapoi, sprijinite nervos şi delicat de spătarul albastru şi molatec, făcut parcă\nnumai din perine scumpe de puf. Dar ştii că la mine acasă am cu totul alt cadru?\nPe urmă a stat mult pe gînduri; încurajat am revenit.\n- Ai putea să pleci de aci?\n- Vrei să spui de lîngă dumneata? şi-i sclipeau ochii viorii de ironie.\n- Nu, de pe divanul acesta...\nAm venit lîngă ea şi am rugat-o - jur - frumos cum n-am rugat nici o altă femeie în\nviaţa mea.\n- Rămîi aci.\nGura foarte mobilă în rombul ei inefabil accentua ironia.\n- Nu ai impresia că amorul acesta ia o nuanţă conjugală?",
  "- Dacă pleci de aci... plec şi eu... mă duc la club... oriunde... nu ştiu. A tras din\nţigară, s-a gîndit îndelung, mi-a întîlnit privirea, care ruga\ncu emoţie, a examinat parcă abajurul de hîrtie pergamentată, albăstrie, sprijinit pe vasul\nsferic siniliu care purta lampa. Pe urmă s-a întors spre mine, s-a ridicat în picioare.\n- Bine, rămîn... dar cît e ceasul ? 11 ? Mă duc pentru o jumătate de. oră şi mă întorc.\n- Ce mai e şi asta?\n- Nu ştiu; dacă vrei.\n- Pe cuvîntul dumitale că te reîntorci?\nÎşi pusese peste bluza-cămăşuţă taiorul care-i strîngea talia, iar la gît vulpea.\n- Mă reîntorc.\n- Dă-ţi cuvîntul.\nS-a oprit din încheiatul mănuşilor negre care-i veneau peste mîneci, şi-a ridicat privirea\nviorie, umedă, spre mine.\n- Nu mi-l dau, pentru că e posibil ca jos în stradă să am chef să nu mă mai întorc,\ndar... cred că... totuşi voi reveni.\nîngrozitoare aşteptare... nesiguranţa asta... emoţia că o voi vedea dezbrăcată, deşi părea\nsă aibă corpul mult prea slab... curiozitatea să ştiu cum e în felul ei... cînd va fi goală\nprin casă... cum are sînii... Am fumat ţigară după ţigară. S-a întors peste vreo patruzeci\nde minute. Cînd am auzit-o jos, m-am speriat ca de o halucinaţie. Aducea un pachet, ca\nde carton, în hîrtie albă. Am crezut că e ceva de la vreo cofetărie.\n- Ce mai e şi asta?...\nŞi-a aruncat vulpea de la gît, a pus pe un taburet pălăria şi mănuşile negre deasupra.\n- Lasă-mă să-l duc în baie... şi l-a desfăcut pe jumătate surîzînd\ncomic, ca să-mi arate...\nErau o perie de dinţi, săpun şi încă un anume obiect de toaletă.\n- Dă-mi încă un pahar de vin, că prospeţimea de afară m-a trezit... Am cutreierat\npe stradă cu maşina, să găsesc o farmacie deschisă, servită de vreo femeie... E stupid,\ndar mă jenez să cer unui bărbat, fie el şi farmacist, asemenea cumpărături.\n- łi-e frică să nu ai copii?...\n- Nu asta în primul rînd, pentru că un copil mi-ar plăcea să am... Dar dacă\nameţeala dintîi mă face să accept un bărbat... o clipă după aceea mi-e silă de el... Aş\nmuri, de nu ar fi o cameră de baie alături. Nici chiar bărbatul meu...\n- Care bărbat?\n- Nu are nici o importanţă că dumneata îmi spui mereu domnişoară, ca\nîncasatoarelor de la tramvai, dar am fost măritată... Sunt divorţată\nacum.\nAm rămas mult pe gînduri... Era ceva foarte jignitor în indiferenţa\nasta cu care vorbea.\n- Dar ştii că e cam dezagreabil pentru un bărbat ceea ce spui?\n- Te simţi jignit dumneata?\n- Da...\n- Nu ştiu, poate că aş putea fi altfel, cînd aş iubi un bărbat, dar nu l-am iubit nici\nmăcar pe fostul meu soţ, care m-a dezgustat cel dintîi... De ce eşti posomorît? Pot să-ţi\nspun că-mi placi. Dar nu atît de mult - şi a scăzut vocea - ca să te iubesc.\nŞi-a aprins o ţigară şi am imitat-o... Mă liniştisem cu totul şi o simţeam acum puţin\ncam străină. Aşa a început această întîmplare atît de plină de durere, care a urmat. Nu\nmă iubea şi n-o iubeam, nici măcar n-aş putea spune că o doream, căci fusese mai mult\nenervarea că pleacă, şi despre ea cred că, de asemenea, nu mă dorea. Ostentaţia cu care",
  "se ameţea cu vin mă lămurea cu totul în privinţa asta. Hotărîsem amîndoi, simplu, un\nfel de posesiune lucidă, rece. Eram aşa de stins, că o clipă am avut fiorul că nu voi putea\nfi bărbat, mai ales că acum toată curiozitatea de a o vedea goală dispăruse, căci îmi\nîntărisem aşa, fără motiv, din simplul fapt că se întorsese, bănuiala, provocată de faptul\ncă avea clavicula mlădioasă, dar, oricum, vizibilă, că e prea slabă.\n- Mai e vin?\nI-am turnat din nou. Era pe colţul divanului, cu mîna sprijinită pe mescioară, cu\ngenunchii mai sus decît mijlocul corpului şi, unul peste altul, picioarele întindeau\ndesăvîrşit ciorapii, ca şi cînd ar fi fost cu intenţia de a-i prezenta.\nFuma foarte îngîndurată, şi eu mă întrebam cum să fac s-o sărut.\nS-a ridicat hotărît.\n- Nu rămîn.\nAm tresărit încremenind, căci vedeam că se gîndise prea mult la ceva şi bănuiam că\nregretă că a rămas. -De ce?\nGîndul că pleacă îmi dădea din nou senzaţia că pierd ceva de preţ Şi enumerînd comic:\n- N-am nici pijama, nici cămaşă... Şi probabil, n-ai nici dumneata Eu ţi-am\ncumpărat numai puţină rufărie de pat şi de baie... Mă gîndeam că ai să trimiţi\nservitoarea să-ţi aducă lucrurile personale de acasă.\nMi s-a părut aşa de copilăroasă şi comică, încît era să izbucnesc în rîs.\n- Atunci, te duci înainte, te dezbraci şi te culci... Ce nevoie ai sub cuvertură de\ncămaşă?\nS-a gîndit, a tras din ţigară, iar mîna, ieşind din manşeta de batist albă, mi-a dat\nrepetat impresia unui pistil palid, de crin alb, uriaş.\n- Bine, mă duc, dar să nu vii decît cînd te voi chema eu.\nAm fumat încă o ţigară cu liniştea unui bărbat care ştie că alături o femeie se pregăteşte\npentru el. Faptul că era o femeie pe care nici nu o sărutasem încă făcea totuşi stînjenitor\nde neobişnuită împrejurarea şi aproape că mă întrebam nedumerit ce are să mai urmeze\nşi mai ales prin ce treceri.\nAm fost chemat pe nume şi am intrat în odaia de dormit... Cu capul pe perină\nstrîngea, cu pumnii vîrîţi dedesubt, cearşaful, pînă sub bărbie, sus. Am rămas\nîncremenit... în locul femeii atît de sigură de ea, de pînă adineaori, atît de conştientă de\ntot, era acum în pat un cap de fetiţă puţin speriată, cu ochii mari umezi, în care tremura\nneliniştea, gura îi era crispată într-un surîs, care putea fi şi îndurerat şi pedepsit de\nemoţie...\nM-a înduioşat adînc. Mi s-au împurpurat obrajii de uimire. Am îngenuncheat pe\npuful mare cît o roată, de lîngă patul scund. Mi-am apropiat capul, privind tulbure\nochii limpeziţi şi totuşi plini de nelinişte, care cereau o inutilă şi copilăroasă îndurare.\nGura sfioasă ar fi vrut mereu să zîmbească, dar nu izbutea să arate decît puţin de tot din\nalbul dinţilor de sus. Am apăsat-o şi am simţit-o puţin umedă şi caldă sub buzele mele.\nI-am petrecut mîna stîngă sub ceafă, cu mîna dreaptă i-am prins bărbia - şi după ce i-am\ndesfăcut şi zdrobit uşor buzele ca să le potrivesc în toată suprafaţa lor gurii mele, am\nsorbit toată neliniştea şi toată duioşia lor, ca un destin început.\nDar cotul mîinii mele drepte, ale cărei degete îmi apropiau de buze bărbia şi gura\nei, a zdrobit, prin pînza cearşafului, un fruct mic şi elastic al pieptului, care m-a înfiorat.\nAm smuls cearşaful, cu toată opunerea speriată, şi l-am aruncat în mijlocul camerei, ca\nsă nu se mai poată acoperi. Am descoperit atunci un corp de femeie despre care pot\nspune că la fel n-am mai întîlnit niciodată. Cum stătea aşa, culcată pe spate, sînii mici,\npriviţi de deasupra, abia se desluşeau, se închega totuşi o zonă molatică, deasupra",
  "căreia, sîmburele mic, înconjurat de un bănuţ de culoarea vinului, odihnea ca pe o\nperniţă discretă. Cînd corpul era privit lateral, însă, forma nedefinită a sînului se unduia\ncald spre subsuoară într-o suavă întorsătură, pentru ca să revie într-o nouă rotunjime,\ndedesubt, a omoplatului, care invita sub el palma... Toate aceste lunecări calde de linii\nanulau impresia pe care o făcea cînd era îmbrăcată că ar fi slabă. Coşul pieptului,\nlămurit, lăsa să apară ocolul ultimelor coaste, atunci cînd porneau lateral, iar pîntecele\nse strîngea ca un trup de şarpe. Muşchii subţiri, înfăşînd strîns talia, creau unduiri sub\npiele şi dau o impresie de susţinut şi robust. O linie pornea de la gît, se adîncea uşor\nîntre sîni, se menţinea mai largă între îndoiturile spre afară ale ultimelor coaste,\ncuprindea în ea ochiul micuţ şi gingaş din mijloc, aşezat ca pe o perniţă, uşor\ncontractată, şi pe urmă se pierdea în liniştea triunghiului ca mătasea porumbului.\nîncheieturile coapselor se ghiceau şi ele, răzbătînd puţin în marginea molatecă a\npîntecului, lăudînd feminitatea caldă a bazinului, dar la spate şoldurile aveau o\nrotunzime desăvîrşită, tare ca de măr, în aşa fel, încît îţi puteai petrece mîna pe sub\nşalele înguste de copilandră fără să salţi prea mult mijlocul care-ţi mîngîia el palma cu\ndegetele resfirate de sub el. Ce m-a uimit îndeosebi erau însă picioarele, care începeau\nnu din dreptul şezutului ca la atîtea femei, ci de sus, din şold, lungi, rotunde, robuste,\nabia îngustate spre genunchi. Înăuntru, liniile gingaşe, cu împletiri de vine uşor\ntransparente, care arătau drumul încheieturilor dintre coapsele rotunjite, tari, şi\npîntecul, mic şi moale, erau limpezi, tocmai prin această deosebire\nde densitate, şi lung oblice.\nŞi sub apăsarea buzelor simţeai unduirile de floare tare ale acestui corp, sprinten\nchiar cînd era nemişcat. Era ceva cu totul de necrezut în toate acestea, o nedumerire\nsporită probabil prin întorsătura nesperată, faţă de ceea ce bănuiam şi aşteptam, fiindcă\no credeam prea subţire şi\nslabă.\nCa şi cînd aş fi vrut să văd din nou ce ochi sunt înzestraţi cu un\nasemenea trup, mi-am apropiat faţa de faţa ei. A întors capul cu un zîmbet rănit, cu\nochii de un albastru umed, intens, pe care pupilele, mărite mult, îi făceau aproape negri\nacum, căutînd parcă un sprijin în gol. Ardea toată, cum nu mi se îmtîmplase să întîlnesc\nun trup arzînd... Cu silnicie am vrut să-i stăpînesc ochii, dar i-a întors tot mai mult. I s-a\nrăsucit puţin şi trupul, iar în clipa aceea piciorul dinspre mine cu coapsa lungă s-a\nîndoit, lăsînd să se vadă, pe sub ea, rotunzimea moale, dinăuntru, cu ocoluri de culcuş,\na celeilalte coapse. Şi a fost o întunecare a gîndului şi a vederii... Ca o răsturnare de\noglindă... O arsură a gîndurilor. Am adus dintr-un gest cearşaful de olandă, cu\nsuprafaţa ca de zăpadă întărită, şi l-am aruncat peste ea, peste cap, ca un giulgiu, ca să\nnu mă vadă dezbrăcîndu-mă. Apoi, torturat de imaginea acelei unduiri, lăuntrice, de\ncoapsă, i-am răstignit în pumni umerii şi, scos din minţi, m-am încăpăţînat să-i privesc\nsilnic ochii şi frîngerea buzelor, pîndind în întredeschiderea şi frămîntarea lor vestea\nurmării de uimiri în frîngerea trupului, chinuit.\nA stat în camera de baie atît de mult, că am avut timp să fumez trei şi patru ţigări,\ncu o senzaţie de împăcare, de plinătate, cum n-am avut niciodată în viaţa mea pînă\natunci... Era ca o bucurie egală, liniştită, peste tot ce a fost şi peste tot ce am ştiut, în faţa\na tot ce avea să vie, în toată existenţa lumii... Dacă mişcam un braţ, dacă îndoiam puţin\nun picior, dacă trăgeam din ţigară numai, această senzaţie de bunăvoie adîncă se făcea\nşi mai simţită, cum se face mai simţită o voluptate continuă cînd intervin atingeri mini\nnoi.",
  "Cînd a deschis, revenind, uşa mascată, trupul ei arăta o nouă frumuseţe. Talia şi\nera lungă, încît sînii săltaţi de tot acum, ca nişte nuferi culcaţi, păreau susţinuţi sus de\ncoşul pieptului, dacă nu ai fi avut impresia că îi trag spre umeri muşchii lungi ascunşi\nsub piele. Linia plină a coapsei pornea din mijloc, continuînd, din şalele înguste şi\nspatele prelungit arcuit, întinsă pînă la genunchi, iar de acolo ocolită nervos pe pulpă,\nspre călcîiul mic, cu tendoane clare.\nPărea puţin zăpăcită de lumină, dar, după ce s-a întors să caute comutatorul ca să\nstingă, dîndu-şi seama că e mai aproape patul, a fugit fricoasă spre mine. Cînd şi-a sucit\nîncă puţin talia ca să caute butonul, am văzut întro- clipă că, privită din profil, linia\nîntreagă a corpului ei, de la creştet la călcîi, vie, puţin oblică, făcea în dreptul şalelor un\nzigzag dulce şi rotund.\nN-am vorbit încă multă vreme, iar începutul, după o îndelungată frămîntare\ninterioară, a fost o întrebare a mea, cu un zîmbet nedumerit de tot, emoţionat.\n- Ascultă, şi iar am privit-o uimit în ochii albaştri, sfioşi, de ce mi te-ai dat ?\nM-a fixat şi ea lung şi nu mi-a răspuns, avea o linişte înduioşată în privire, care mă\ntulbura.\nAm venit peste cuta de cearşaf ccare se formase între noi şi ne despărţea corpurile.\nO simţeam şi prin olandă, caldă ca un trup de pasăre.\nAm zîmbit nedumerit.\n- Mi se pare atît de ciudat că mi te-ai dat. Spune-mi, mă iubeşti ?\n- Nu...\n- Atunci ?\nDin nou m-a învăluit cu privirea, ridicînd pupila spre mine, spre pleoapa ei de sus.\nGura i se mărise într-un zîmbet întristat şi trebuie să spun, deşi am vorbit despre el\nadesea, că atunci întîia dată mi-am dat seama de acel romb vag care-i încadrează\nneasemănat de frumos gura îndurerată cînd surîde.\n- Nu ştiu... n-aş putea să-ţi explic. M-a impresionat gestul de a-mi da cheia... A\ndizolvat totul în mine...\n- !?\n- Trăiesc într-o lume atît de rea... neînţelegătoare. Vocea îi părea înlăcrămată. Şi-a\nmuşcat uşor buza de jos.\n- !?\n- O lume cupidă, frămîntată de bănuieli meschine... Gestul cam trăznit... aşa cu\nvoie bună... m-a cutremurat... Simţeam că trebuie să-ţi răspund cu ce e mai bun în\nmine...\nI-am luat mîna caldă, i-am mîngîiat părul. Mi-a zîmbit copilăros.\n- Ceea ce făcuseşi era drăguţ, iar lucrurile frumoase sunt puţine... dacă le laşi fără\nrăspuns e păcat... Şi arcuind uşor umerii, întorcînd iar capul, ca o lămurire mică a\ngestului ei: Mi-ai cerut asta. Şi-a culcat apoi încet obrazul cu o bucurie tristă pe braţul\ndus sub căpătîi.\nDe la o vreme, simt că Emilia mă priveşte cu o linişte penibilă. Mă examinează cu\no curiozitate de muscă plictisită. Dar trebuie să merg spre destinul gîndurilor mele,\npentru că mă duce într-acolo o memorie care scapă oricărui itinerar al raţiunii, cum\nviaţa vegetativă scapă controlului voinţei. De altfel, această trăire în trecut, aprig şi\nvoluptuos dureroasă, tine, fără îndoială, de ordinul vegetativ. N-aş putea să o provoc\noricînd vreau şi nu mă pot sustrage ei orice sforţare aş face.",
  "întrebarea Emiliei mi-e penibilă ca o întrerupere dintr-o îmbrăţişare prelungită.\n- Ai dormit?\n- Nu.\n- Erai cu ochii închişi...\n- Mă gîndeam... Mă gîndeam la bietul Ladima acesta... Ceea ce calculasem cu grijă\nsă nu mărturisesc mi se pare îngăduit să afirm acum cînd mint. Pentru întîia dată,\nîncurajată, Emilia are o vorbă afectuoasă pentru el.\n- Era băiat bun, săracu... Mă mai necăjea el cîteodată... Dar îi părea grozav de rău...\nVenea pe urmă să-şi ceară iertare... Ce puteam să fac?... Mi-era milă de el... Dar...\nînţelegea şi el că nu se poate altfel.\nO privesc uimit...\n- Crezi că înţelegea ?\n- Daa ... mai ales la urmă ... sigur că înţelegea ... Uite ... aşa, cam o săptămînă după\nce m-am făcut bine ... a fost, aci la noi, o scenă grozavă ... Iar îl apucaseră aiurelile.\nAscultă, nu ştiu dacă tu îţi aduci aminte ... Ai venit tu odată la mine. Aşa cam pe la\nBunavestire sau pe la Florii... Nu... nu te-ai urcat sus. A venit singură Gina să-mi spuie\nsă mă îmbrac şi să viu jos la maşină ca să mergem la masă...\n- E adevărat ... dar nu pricep absolut deloc... în ce mod sunt amestecat eu în această\nîntîmplare...\n- Să vezi... El era la noi... Abia mă făcusem bine, şi săracul, era foarte bucuros...\nAdusese prăjitură şi hotărîsem să stăm împreună cu Valeria, toată seara, toţi trei.\nVorbea vesel, rîdea, povestea...\nCînd a venit, Gina a văzut situaţia încurcată şi nu ştia ce să facă. Mi-a făcut semn şi\nmi se pare că el a văzut că are să-mi spună ceva... Am trecut amîndouă în dormitor şi\nmi-a spus că tu eşti cu maşina jos, că mergeţi la masă şi că ea a venit să mă ia şi pe mine,\ncă tot n-am mai ieşit de atîta vreme... Drept să-ţi spun, mi-a făcut mare plăcere asta... De\no lună şi mai bine nu mai mîncasem în oraş... şi am început să mă îmbrac numaidecît...\nEa a coborît jos, zicea că ai zis că ţi-e urît să aştepţi singur în maşină. I-am spus că vin\nnumaidecît, dar să aştepţi după colţ, căci mi-era frică să nu vie Ladima... Cînd m-a\nvăzut îmbrăcată... el, care amuţise, m-a privit galben.\n- Unde te duci ?\n- Vorba aia, deşi mă plictisea... i-am spus:\n- Fac doi paşi cu Gina pe jos şi mă întorc.\n- Ce mai e şi asta ?... Ziceai că rămîi acasă ?... Spune-i Ginei să rămîie şi ea.\n- Dacă-ţi spun că facem doi paşi şi ne întoarcem...\nEra foarte abătut şi-şi frîngea mîinile... Nu ştia ce să spună. Parcă nu mai putea respira.\n- Ascultă, Emilia, te rog nu pleca... Rămîi aci, rămîi cu noi astă-seară.\nAvea şi el hazul lui, ce să-i faci ? Îmi aranjasem lucrurile în poşetă, îmi căutam\nmănuşile... Atunci a venit el spre mine fierbînd:\n- Te rog să-mi spui cine te aşteaptă jos în maşină ? Cînd am văzut obrăznicia asta,\nm-am enervat... łi-am spus eu: sunt bună, bună cît vrei, dar cînd văd că cineva se\nobrăzniceşte...\n- Asta nu te priveşte pe dumneata...\n- A rămas aşa ca năucit.\n- Cum nu mă priveşte ?\n- Da de unde pînă unde, asta ?",
  "S-a apropiat de mine, că zău, drept să-ţi spun, am crezut că o să mă lovească. Îi\nardeau ochii.\n- Ascultă, Emilia nu ţi-e ruşine să-mi spui asta ? Îmi venea să-i trîntesc poşeta în\ncap, dar mi-era milă de el. L-am repezit scurt.\n- Te rog să mă slăbeşti şi să nu te amesteci unde nu-ţi fierbe oala.\nAm crezut că face spumă la gură ... a început să urle la mine, trîntind lucrurile pe masă.\n- Eşti o mizerabilă ... Acum înţeleg mai bine ca oricînd. Eşti cu adevărat ... Dar ce\nnu m-a făcut: tîrîtură, tîrfă... Eeee ! Eeee ! Cînd am văzut asta, am crezut că-mi vine\ndamblaua... Cînd m-am uitat o dată la el şi cînd l-am repezit.\n- Ia ascultă, domnule Ladima... domnule Ladima... şi Emilia pune pe silaba dom un\naccent greu, ca spatele ei, iar repetarea numelui o face cu o ironie şuierătoare. Unde te\ntrezeşti, domnule ? Dar ce, ai contract cu mine să mă pisezi atîta ?... Auzi, asta-i bună...\nDa ce, dumneata ai plătit chiria aci ? Ai numărat dumneata 30 de mii la Bunavestire ? ...\nŞi pe urmă i-am arăta tuşa, scurt... Te rog ieşi afară... A început să urle iar ... bălăbănind\nmîinile.\n- De plecat am să plec... Atîta neruşinare m-a săturat. Înţelegi, m-am săturat... M-\nam saturat... Mi-² silă... Mă sufocă dezgustul... Şi încă din prag, urla furios... „Mi-a\nsilă!...” Am coborît repede, fără să mă sinchisesc dacă mă aşteaptă şi mă urmăreşte... dar\nnu s-a luat după mine... A luat-o mergînd furios spre dreapta...\nA doua zi, pe cine crezi că a văzut Valeria venind, palid, domolit şi pocăit, ca un\ncîine cu coada între picioare ? Pe Ladima !... Ea bună, l-a primit, i-a făcut cafea, şi el a\nstat pe divan, fumînd pînă pe la cinci, cînd am venit eu. Ei, ce era să fac ?... Am stat\nîmbufnată în dormitor vreo jumătate de oră... pe urmă mi s-a făcut milă şi ne-am\nîmpăcat.\nPovestea atsa pune între mine şi existenţă ca un soi de catifea care împiedică orice\ncontact şi control. Îmi aminteşte organic de toate indigestiile pe care le-am avut. Atît de\nmulte fapte care sunt totuşi în clipa noastră nu le putem bănui în viaţă, la doi paşi de\nnoi... Din cauza mea, Ladima s-a răsucit în el. Şi nici o fibră n-a tresărit singură în mine.\nEmy dragă,\nÎmi ceri să răspund eu pentru tine la întrebările puse de tînărul gazetar... Lasă atunci pe mîine,\nEmy, Emy, sunt îngrozitor de obosit. Imt că se macină ceva în mine. Steaua vînătorilor asta nu\nar fi o greutate, deşi eu o scriu aproape toată, căci şi articolele pe care le primesc de afară trebuie\nsă le refac în întregime... tot eu o corectez, eu o paginez... Trebuie să răspund şi la corespondenţa\npe care o trimit cititorii... Şi pe ce drumuri de viaţă şi de moarte e gîndul meu cînd tai un di ca să\npun un de... Sunt obosit... Am şi acasă plictiseli... Nu ştiu dacă am să rămîn, pentru că atît cît\nîmi dau ei nu scot nici chiria şi o cafea cu lapte pe zi... Aş vrea să introduc o cronică dramatică,\ndeşi e o revistă de specialitate, Emy, dar nu ştiu dacă o să-mi dea teatrele bilete. în orice caz, la\nnevoie, cumpăr şi tot mă duc... Vreau să continui neapărat ceea ce am început la Veacul... îmi\nspui că ai primit cu poşta tăieturi din gazeta cu ecouri, în care sunt înjurat... nu e nimic... nimic,\nEmy... Nu ştiu dacă tu cunoşti un vers din Rimbaud, care nu-mi mai iese din cap de vreo două\nluni încoace:\nDes serpentes gtants divoris par depunaises.\nCu astfel de „oameni\" lupta e zadarnică...",
  "Anecdota din gazeta lor despre răutatea mea e o stupiditate... Nu cred că sunt aşa cum mă\nvăd ei... Dimpotrivă, simt uneori că e în mine o imensă doză de bunătate inutilă... O bunătate cu\ncare nimeni nu are ce face... O bunătate care se trece ca un fruct necules. O bunătate care se\nresoarbe, descompusă, ca o otravă.\nCu bine, Emy, draga mea.\nG.\nP.S. -Am trecut ieri pe la cizmar să văd dacă pantofii sunt gata... Trec mîine să ţi-i aduc.\nÎnţeleg, intens, ca un şurub răsucit în gîndul meu, că va trebui, cu orice preţ, să iau\naceste scrisori, care nu trebuie să mai slujească, pentru nimeni în viitor, drept afrodiziac.\nMă întreb însă dacă nu va fi nevoie, pentru ca să cîştig încrederea Emiliei şi să-i\npot cere scrisorile, să mă culc (ca să întrebuinţez barbarismul şi eufemismul acesta) cu\nea din nou. Dar numai gîndul acesta şi mă , descurajează... Niciodată n-am avut-o de\ndouă ori pe Emilia... O dată da, căci vin ameţit de pe drum de imaginea care mă\nobsedează şi, oricît de mediocră, întîia ei îmbrăţişare nu mă dezmeticeşte decît aproape\nde urmă. Dar a doua oară nu, căci încep să mi se năzare toate lipsurile ei, şi nimic nu\nvine să-mi contrabalanseze sugestiile de dezgust care urmează.\nCeea ce mă surprinde însă e constatarea că nu corpul Emiliei mă împiedică s-o am\nîncă o dată, ci capul. în anume sens, corpul ei nu e lipsit de frumuseţe. Aşa cum stă pe\nspate acum, cu mîinile sub cap, cu un picior îndoit, iar cu celălalt, dinspre mine, întins,\nnu pot spune că e urîtă. Nici un moment carnea nu atîrnă pe ea, căci e tînără. Sînii s-au\nînmuiat, dar fără să-şi piardă conturul. Şi-au lărgit numai puţin baza... Pîntecele nu\ncoboară brusc, cînd se termină coastele, căci are coşul pieptului lat, ci rămîne aşa între\ncoaste şi încheieturile scurte abia aparente, ale coapselor, ca un vas plin cu cîteva\nocoluri de gutuie, însă şi care se suge puţin în dreapta şi în stînga. Ochiul mic, închis al\nburicului e subliniat de o cută uşoară, dintr-o parte întra-alta, ca un arc de paranteză\nculcată ce se topeşte uşor spre şolduri. Ceea ce are îndeosebi plastic e perniţa de carne\ntriunghiulară, care precede cei cîţva cărlionţi de mătase blondă ai feminităţii ei. Acolo,\nîncă, are o frumuseţe proaspătă de blondă grasă... E sigur că acolo e, în felul ei, mai\nfrumoasă decît doamna T., care este acoperită cu un puf arămiu excesiv.\nToate ar fi cum ar fi, dacă n-ar avea capul pe care-l are. Rotund, cu frunte limpede\nde orice cută, cu nasul frumos, îndreptat în jos, cu arcadele geometrice arcuite spre\ntîmple. Orbitele ei sunt fără adîncime. Ochii mari, sus, sunt despărţiţi, cu o îndoire, de\nsprîncenele trase, iar jos obrajii pornesc imediat de sub gene, reducînd la minimum\npleoapa. O frumusţe ideală desenată de un profesor de caligrafie, fără nici un mister,\ncare ţine în acelaşi timp şi de acadea şi de parfum prost. Mă gîndesc iar: cap de pisică de\nlemn cu coc la spate.\nSe spune adesea: femeile nu trebuie să arate prea mult din corpul lor, căci atunci\ndispare „misterul atracţiei”... Ca şi cînd misterul unei femei iar sta în sexul ei, iar nu în\nsufletul ei. Unii merg mai departe şi se întreabă cu îngrijorare, auzind despre progresele\nnudismului. Cum ? să dispară ceea ce făcea misterul femeii, îmbrăcămintea ? Atunci\ndispare şi feminitatea.\nDar sunt femei goale ca un măr, care au mai mult mister decît zeci de femei\nîmbrăcate pînă sub bărbie. Numai cine n-a avut numeroase femei în viaţa lui poate\njudeca astfel, şi mai ales numai ce care au avut femei care din primele trei cuvinte s-au\nisprăvit ca farmec. Astfel ar şti că sunt femei care fac, după-amiază, din picioarele lor un",
  "colan în jurul gîtului bărbatului, iar seara sunt aceleaşi doamne cărora el le sătură mîna\ncu emoţie.\nDacă ar fi adevărat că pe măsură ce o femeie se dezbracă pierde din personalitatea ei, ar\nînsemna ca la plajă, de pildă, femeile să fie mai puţin considerate decît pe stradă, ceea ce\ne cu totul fals. Chiar cînd e aproape goală şi leneş lungită în nisipul cald, i se vorbeşte\nunei femei frumoase cu trup de şarpe şi ochii limpezi, fără îndoială mai frumoasă decît\nîmbrăcată cau i s-ar vorbi într-un salon. De altfel, pe plajă se flirtează întocmai ca într-\nun salon. Într-o convorbire cu o femeie interesantă, deci deopotrivă de interesantă şi în\ncostum de baie, ca şi în costum de stradă, după întîiele clipe de examen, ceea ce trece în\nparanteză, nu e cum s-ar crede, psihicul, ci trupul. După cîteva zile mai ales, cînd\ncăldura animală, a pielii virgine ca să zic aşa a dispărut în plin aer şi în bătaia soarelui,\ncînd această epidermă proaspătă şi lîncedă (căreia protecţia rufăriei fine îi dă sugestii de\nculcuş, păstrînd în ea acea căldură animală, care e ca o respiraţie vie a feminităţii) se\nîngroaşă şi se înăspreşte puţin, trupul se apropie de ineficacitatea statuară. Şi pe urmă\nraporturile sunt cu o abstracţie mai mult sau mai puţin totală de el; căci rămîne admirat\nde cunoscători ca o nouă îmbrăcăminte parcă. De altfel, Tekirghiolul-Movilă oferă şi o\naltă experienţă, pe care am făcut-o cu destulă uimire.\nAşa-zisele băi reci în lac au despărţăminte pentru dezbrăcat, deosebite pentru\nbărbaţi şi femei... Un gard de uluci, prelungit vreo zece paşi în apă, deosebeşte cele\ndouă imperii ale goliciunii totale. În lac însă, mai ales datorită soţilor care caută să-şi\nregăsească soţiile, despărţirea încetează, deşi nu sunt nici măcar maiouri. Privirile\naruncate spre mal îţi oferă viziuni de paradis. Nici un amănunt nu-ti scapă, şi\nidentificările nu sunt grele. Ei bine, seara dansam cu femeile pe care le văzusem „fără\nmister\", cu aceleaşi sentimente ca la orice bal. Transpusă la altă scară, viata dintr-o staţie\nde mare e absolut la fel cu viaţa corespunzătoare de la oraş: gelozie, prietenie, bucurie,\npreocupări de interese, admiraţie, emoţie, pudoare psihologică, dacă mi-e permis să zic\naşa.\nNudismul nemţesc e camaraderie, cum camaraderie sunt în genere raporturile lor.\nFlirt ar fi pentru francezi şi tigănie pentru ţigani, cum e şi cînd sunt îmbrăcaţi (dar nu\nmai mult, căci dispare atunci o parte din obsesia sexuală).\nSe spune că unii bolşevici, socotind iubirea cu veleităţi de alegere şi exclusivitate,\ndrept o prejudecată infiltrată de spiritul burghez, au încercat s-o desfiinţeze printr-o\neducaţie contrară, tratînd amorul ca pe un instinct, asemeni celorlalte, fals împodobit\npînă acum cu o aureolă pasională. A fost redus la stricta lui importanţă prin educaţia\nneipocrită a sexelor laolaltă, prin nuduri integrale, pe stradă chiar, şi prin încurajarea\nîmperecherilor libere. Eroarea cea mare a fost că au crezut că amorul în acestea rezidă...\nDar doi inşi pe o plajă, în care e o învălmăşeală de picioare şi mîini, se gîndesc şi se simt\nei pe ei înşişi cu totul deosebiţi de ceilalţi, care rămîn tot atît de numeroşi şi de\nasemănători între ei ca pinguinii pe mal. Numai că s-au gîndit şi au şi creat o nouă\nrealitate.\nIubirea este preferinţă şi, posedată - după regulament - de opt ateliere întregi, o\nfemeie nu poate fi împiedicată de planton să prefere în gînd şi să surîdă cu privirea,\ncum nimeni nu poate împiedica orgoliul de a te şti preferat şi recunoştinţa înduioşată\npentru asta. Căci dacă preferinţa însăşi poate fi interzisă, gîndul preferinţei scapă\noricărei oprelişti. Mai mult decît atît nu e necesar pentru iubire. În timpul retragerii, am\nsosit într-o seară, uniformizaţi de noroi, neraşi de o săptămînă, sleiţi, la un conac de pe\nIalomiţa. O doamnă a improvizat o masă... Nemîncaţi, o parte din camarazii mei s-au\nnăpustit haiduceşte asupra farfuriilor... Asistam, privind, să termine ei, ca să mă",
  "servesc şi eu, dar nu mai rămăsese nimic. Atunci am simţit îndreptată spre mine\nprivirea femeii tinere şi frumoase. Mi-a surîs înţelegător şi i-am răspuns zîmbind. Mi-\nam aprins o ţigară şi am renunţat aproape. După masă, cum se mai schimbau cîteva\nvorbe, m-a întrebat: „N-ai mîncat nimic? Vino, pentru că am spus servitoarei să-ţi\nprepare ceva...\" Şi am mîncat în camera ei, unde am rămas pînă dimineaţa. E un\nraţionalism excesiv, programatic, în proiectul egalizării tuturor oamenilor în\nmaterialitatea lor, căci deasupra unor mlaştini chiar se ridică adeseori jocul flăcărilor\nalbăstrui, care poate că pentru animalitatea noastră e actul gîndirii.\nDe altfel, femeile „cu mister\" adevărat nu sunt cele care fac „lampa mică\", sau pun\nabajur de hîrtie roză (ca acei negustori de stofă care înadins astupă ferestrele, pentru ca,\nîn semiîntunericul prăvăliei luminate scăzut, să-ţi vîndă marfă proastă). Căci femeile\nfrumoase sunt iubite şi după ce s-au dat, desfăcînd picioarele ca nişte bacante, şi după\nce au înşelat, şi după ce au revenit.\nŞi oricum, femeile care înseamnă destinul unui om, cele adevărate,! care sunt\nfoarte puţine (căci restul sunt femele), îşi încep misterul după ce s-au răsturnat în patul\nbărbatului.\n„Mister\" e acel inefabil care face ca o pereche de ciorapi descălţaţi, aruncaţi pe un\nscaun de o femeie oarecare, să fie o pereche de ciorapi, dar aceiaşi ciorapi să fie cu totul\naltceva cînd ţi se spune că aparţin unei femei adevărate... să fie ciorapii tulburători ai\ndoamnei N. sau T.\nMai mult decît o văzusem eu pe această doamnă T. nu poate fi văzută goală o\nfemeie. Doi ani. Şi totuşi astăzi e ca şi cînd n-aş fi văzut-o niciodată astfel. Răsfrîntă în\ntrecut, închipuirea mi-e încă arsă de goliciunea acestei femei. O văd limpede, căci am\nprivit-o cu neruşinare, şi nu mi-e un colt al trupului ei necunoscut, aş putea să-i descriu\ncu amănunte orice clin. Şi totuşi închipuirea nu-mi satisface curiozitatea, am impresia că\ne ceva care scapă celei mai îndrăzneţe investigaţii. Atît de chinuit sunt, încît uneori,\nobsedat de sexualitatea ei, regret că nu o am fotografiată, răsturnată, într-una din acele\npoze obscene, şi aş vrea-o exasperat de obscenă, aşa cum se oferă pe sub mînă, cu\nfereală de poliţie. Dar simt că şi atunci, cu acel document dinainte, nu aş găsi ceea ce\ndoresc, cum nu-şi poate domoli setea cel cu gura uscată, în vis, oricît ar bea.\nO privesc din nou pe femeia de lîngă mine, aşa culcată pe spate, oferită neantului,\ngoală şi plictisită. încolţeşte în mine bănuiala derizorie că din pricina ei, probabil, s-a\nsinucis Ladima. Din pricina acestei femei lipsite de orice mister lăuntric, pe care el\nproiectase toată imaginaţia lui ca pe o pînză albă. Mai sunt două-trei scrisori şi nu din\nele, fără îndoială, voi afla taina morţii lui.\nO privesc lung, dezarmat.\n- Ascultă, Emilia, cînd s-a sinucis Ladima?\nPare-se că se gîndeşte, duce un deget la comisura din dreapta a buzelor, cum alţii îl duc\nla frunte.\n- Păi să vezi... Era aşa cam după Sfîntul Gheorghe... Aşa... în... aprilie... Ba nu... în\nmai... acum ştiu... la 2 sau 3 mai.\nAşadar, nu sunt nici patru luni de la moartea lui şi vorbeşte despre el ca despre un\nmort de pe aceeaşi stradă, sau, aşa, din acelaşi sindicat. Cît de sincer şi total indiferent\ntrebuie să-i fi fost el, dacă ea, nici măcar după moartea lui, nu afectează acea prietenie,\nsuperfluă, uşor de acordat morţilor, şi nu joacă măcar de formă acel teatru ancestral al\ndoliului.",
  "Valeria, a fost numai un schimb de cuvinte... N-afost bătaie... e încă o măgărie gratuită...\nNu mai aduna stupidităţile lor... Dacă ţi le trimit, aruncă-le... Spune-i si fetei că am fost ieri la\n„Banca Industrială\" să cer amînarea poliţei si mi s-a spus că a plătit-o Gheorghidiu... M-am dus\nla el să-i mulţumesc... nici nu ştiam ce trebuie jă fac... mi-a spus că nu-i nimic că o să-i plătesc\ncînd oi avea... că să nu mă mai gîndesc la ea. Eram aşa de emoţionat, că nici nu ştiam cum să-i\nmulţumesc. în mizeria aceasta... în urîciunea acestor zile, cînd dezgustul de tot şi de toate mă\npătrunde ca o umezeală, omul acesta mi-a adus un surîs şi o lumină. în ceasul cel mai greu al\nvieţii lui, Dumnezeu să-i ţină socoteală de acest ajutor, dat unui părăsit şi înşelat de toată\nlumea... S-a sfîrşit... simt că s-a sfîrşit... Sunt încolţit din toate părţile şi în curînd nici o mişcare\nnu va mai fi posibilă. Vin după-masă la voi, Valeria. Chiar dacă nu-i Emilia... voi mai sta aşa...\nfumînd în sufragerie...\n- Era foarte necăjit. I se promisese un post la o gazetă şi se ducea în fiecare zi. Pe urmă\nnu l-au mai angajat. Cum n-avea ce face, scria poezii. Uite, într-o revistă erau două\nodată.1\nCred că i se crease bietului meu prieten o atmosferă aproape irespirabilă, încît într-\nadevăr era evitat de toată lumea. începuse în jurul lui, probabil, acel păienjeniş de\nintrigi vagi şi insinuări abile, ţesut de acei pe care-i maltratase în scris, cu un aer quasi\nobiectiv, cu o ipocrită indulgentă, dar tocnvai prin această absenţă de interes vădit era\nde mare putere de sugestie şi se întindea ca o igrasie. Spre uimirea mea, Nae\nGheorghidiu, întrebat o dată faţă de mai multă lume, de către un deputat care vrea să\nscoată o gazetă şi căuta să-şi facă redacţia, din ce motive a plecat Ladima de la Veacul,\nl-a recomandat pe acesta cu o falsă căldură şi cu o falsă ironie în acelaşi timp.\n- A... e bun, e foarte bun... Şi întorcîndu-se spre tata... Nu-i aşa, Tănase? Numai\nvezi să ai mărunţişuri în buzunar mereu, că-i cam place să tapeze... Şi în orice caz să\nnu-i dai mandat să iscălească chitanţele de publicitate. Altfel e băiat bun...\nTata a dezminţit cu un aer indelungat şi familiar, care a convins mai rău.\n- Glumeşte dumnealui aşa ... Da, e băiat bun.\nNae Gheorghidiu a surîs grav, larg, neconvins.\n- Ei, dacă Tănase zice că glumesc, aşa o fi. Că el ştie. Că el era cu fondurile.\nEu, care ştiam că de nimic nu are mai multă oroare lumea asta ca de „tapeuri” şi\ncare ştiam că Ladima nu numai că nu cerea niciodată nimic, căci era normal să-mi ceară\nmie înaintea tuturor, dar nu mă lăsa să-i plătesc nici măcar cînd mîncam împreună,\nfierbeam şi am intervenit hotărît, arătînd că nici vorbă nu poate fi despre asta.\nDar Nae, extrem de amuzat, m-a aprobat cu o perfidie groasă.\n- Şi ăsta are dreptate... Fred trebuie să ştie mai bine ca oricine că erau asociaţi la ...\nmasă.\nToţi au rîs zgomotos, găsind, de altfel, că obiectul nu merită prea multă bătaie de\ncap şi că nu va comite nimeni nici un păcat dacă îl socoteşte pe Ladima şantajist şi\ntapeur. De la o anumită înălţime poţi să calci rîzînd pe omizi şi gîndaci. De angajarea\nunui tip atît de ridicol evident că nu mai putea fi vorba.\n¹ Sunt două poezii apărute în Logos, numărul pe martie.\nCER FINAL\nDar iezerele unul lîngă altul sute,\nCînd rîd arhipelagurile lumii mute ?\nGeyserii lungi lumina descompun,\nCu munţii de cristal şi alun.",
  "Iradiază sorii albi, cîrid doi, cînd patru,\nTerasele de ape vii fn amfiteatru...\nGrădinile Semiramidei, lateral,\nDin răsărit pîn' la apus, în sus de val.\nAzvîrle orgile planetei jerbe grele\nDe imnuri spre spiralele de stele...\nCînd evantalii latescente trec domol,\nCa reci comete dincolo de gol.\nFăşii de lumină caută gîndind\nSfîrşitul lumii. Rar se sting şi se aprind...\nAşa era... aşa era întîiul ceas.\nDe nu m-ar fi chemat pe cruce aş fi rămas.\nPARAFĂ...\nMarea crîncenă de plumb visează salbe\nŞi resoarbe înveninată spume albe.\nPe deasupra-i sîrma-ntinsă între munţi,\nPentru paşii mei alături, şi mărunţi.\nDoamne, din ce gropi, din ce canal,\nMă azvîrli ca pe un cadavru, sideral,\nCe descrie cu picioarele lipite\nTraiectorii în ocol, de monolite?\nTimpul se dilată-n gol şi vin prin spaţii\nCătre mine, flămînzite constelaţii...\nSorii noi au nimburi tari de sfinţi. Eu trec\nCa o pasăre salvată de înec.\nSemnul e de aur, ştiu, blestem de soi...\nNegreşit, Steaua Polară. Dar apoi?\n- Ce-a fost asta, ce s-a întîmplat … ? O ceartă ?\nSe gîndeşte fără o singură încreţitură a frunţii.\n- Era, nu ştiu, cam a atreia zi de Paşti… Ba nu… nu… că în toate trei zile de Paşte\nfusesem în excursie cu automobilul la Sibiu, cu Micropolu, un tip de la « Banca\nGenerală ». Ladima venise în fiecare zi, de sărbători, şi stătuse de vorbă cu Valeria…\nMai jucau tabinet, mai mîncau cozonaci aşa … ca de Paşte… El ştia că sunt la ţară la\nBîrlad şi că viu miercuri dimineaţa. Şi cum m-am întors, s-a şi înfiinţat la noi… de nu\nmai puteam scăpa de el. La 1 trebuia să vie grecul să mă ia la masă… Şi Ladima nici\nnu se gîndea să plece… Atunci am făcut pe gentila cu el, ca să nu bănuiască… Ştii, nu\nmai vream să mai facă iar scandal… I-am spus că că mi-a fost tare dor de el… l-am\nsărutat … I-am spus că tare aş vrea să mergem împreună la cinematograf … Că acum să\nmă lase, că sunt obosită ! Uite … adorm de-a-n picioarele… Vino la 4 şi jumătate la\n« Lux »… aşteaptă-mă în hol. El a primit fericit… Mi-a sărutat mîinile… Era foarte\nvesel ! Dar ca naiba eu am uitat de el şi nu m-am dus la « Lux »… Ba a fost şi mai",
  "boacănă … Pe la 5 m-am dus să-l iau pe Micropolu de la bancă, pe Smîrdan, că lucra şi\ndupă-masă… Am ieşit de-acolo amîndoi abia pe la 6… şi tocmai căutam o trăsură prin\ndreptul « Lux »-ului, n-aveam nici o grijă de Ladima, că îl credeam plecat de mult. De\nunde să-mi treacă prin cap că el o să aştepte un ceas şi jumătate. Ei bine, era acolo… se\nplimba prin faţa cinematografului… Cînd m-a văzut la braţ cu grecul i-a venit rău… a\nvenit de-a dreptul acasă. Nici nu putea vorbi de atîta suferinţă… A stat vreo două\nceasuri , la masă în sufragerie, cu fruntea sprijinită în palmă… Valeria a încercat să-i\nvorbeacă, dar n-a răspuns nimic… Ei i s-a părut la început că plînge, dar zice că nu\nplîngea… Sta aşa, cu fruntea în palmă, trist şi gîndea … Pe la 8 a plecat şi abia atunci i-\na spus Valeriei : « Am văzut-o pe Emy cu un domn la braţ ». Zice că a plecat, surîzînd\nsingur, ca un nebun. Atunci eu i-am scris a doua zi un bilet, rugîndu-l să mă scuze că\nl -am făcut să aştepte şi să sufere … Ăsta e răspunsul lui.\nDar nu face nimic, Emy… găsesc că aşa trebuie să se întîmple… Eşti prea bună că te\ninteresezi dacă sufăr… Fii liniştită… De altfel, ca să sufăr, ar trebui să mai am orgoliu… să mai\nfiu în stare de iluzii… Să te mai iubesc… Dar asta nu mai e cu putinţă, deşi îţi pîndesc poarta şi\ngesturile, deşi te aştept şi îmi aranjez viaţa aşa cum îmi e, după tine… Emy, ceea ce simt pentru\ntine nu e nici dragoste, nici ură… E ceea ce simte somnanbulul pentru lună…\nÎncolo nimic…\nG.\nDar peste o săptămînă iar a fost scandal... Era la noi cînd a venit Micropolu, care,\ntîmpit, se jena de el... Atunci, Valeria i-a făcut semn să plece, că nu vrem să-l pierdem pe\ngrec. El a plecat, dar a aşteptat un ceas la poartă...\nA doua zi, mi—a trimis scrisoarea asta, ultima.\nDacă după cele întîmplate ieri te aştepţi de la mine, la o scrisoare furioasă, însîngerată, ai\nsă rămîi, fără îndoială, din cale-afară de surprinsă... Loviturile din urmă găsesc locul amorţit.\nChiar dacă sunt mai tari sunt simţite ca prin pîslă... ca întîmplate altora... Fireşte, îmi era greu\nsă-mi închipui odinioară că aş putea aştepta la poarta unei femei pînă i se îcheie amantul –\nprobabil întîmplător – la pantaloni, dar acum văd că nu moare nimeni din asta...\nTe rog mult, un singur lucru... Înapoiază-mi astăzi chiar, toate scrisorile şi, dacă le mai\npăstrezi, versurile pe care ţi le-am trimis. Te rog foarte mult asta. Trimite-mi-o înapoi chiar pe\naceasta care o primeşti acum.\nGeorge Demetru Ladima\nO privesc uimit ...\n- Ei bine, văd că nu le-ai înapoiat ?\n- Valeria a spus ca să-i răspund că le-am pierdut ... A spus că ce e asta să ceară\nînapoi scrisorile ?... Cum poate să ceară asta un om binecrescut ?... Dar pînă la urmă nu\ni-am răspuns nimic... El a venit singur să le ceară şi i-a spus Valeria că nu mai păstrez\nnici una.\n- Şi pe urmă n-aţi mai vorbit ? Nu v-aţi mai văzut ?\nÎşi striveşte a nedumerire buzele caligrafice.\n- Nu ... că ... aşa ... cam la două săptămîni s-a omorît. Deci între 1 şi 3 mai.\nSe închide în mine un iris uriaş, ca peste o vedere pe ecran. Tac îngîndurat şi pe\nurmă întreb, privind lung, după ce am tras din ţigară:",
  "- De ce s-o fi sinucis ?\nNu şovăie nici o clipă, ridicînd spre mine ochii ei mari, inutil deschişi.\n- Mai întrebi ? Din mizerie ... Vai de capul lui ... Într-o vreme nu mai mînca poate\nnici o dată pe zi.\nCă scrisorile acestea nu trebuie să mai rămîie în mîina Emiliei, pentru mine e o\nporuncă inexorabilă... Dacă m-aş găsi într-o expediţie periculoasă şi un camarad al meu\nar cădea sufocat de nisip, uscat de sete, aş căuta cel puţin să-l îngrop ca să nu-l sfîşie\nşacalii... Mi se pare de prisos orice negociere cu ea. Cred că ar deveni cu atît mai\ncalculată, cu atît mai prudentă, cu cît aş oferi mai mult. Aş vrea să-i cer scrisorile sub\npretext că doresc să le copiez şi eu. Şi pe urmă să nu i le mai înapoiez. Dar chiar faptul\ncă aş manifesta intenţia de a le avea în copie i-ar sugera ei bănuiala că e cine ştie ce\nvaloare la mijloc... Mai mult, aş face-o foarte circumspectă şi n-aş mai izbuti să le fur.\nCăci astă-seară le voi fura.\nÎncep prin a mă arăta plictisit... şi arunc scrisorile, pe care nu le voi mai pierde din\nprivire, în lături.\n- Cît e ceasul ? 10 şi jumătatea... Vai, dar mult timp am pierdut... Şi mi-e o foame...\n- Se miră, căci n-am dat nici un semn, în privinţa asta, pînă acum.\n- łi-e foame ?\n- Şi ce foame ... Ştii ce, Emilia ?... Hiai să luăm şi pe sora ta... şi să mergem să luăm\nmasa undeva la o cîrciumă afară din oraş. Am poftă de mititei şi momiţe... Mergem la\n„Zahana” (acolo, gîndesc eu, nu vom întîlni pe nimei).\n- Păi ce ? Ai maşină jos ?... Şi e bucuroasă.\n- Nu, luăm un taxi. Împrăştii puţin scrisorile, ca s-o fac să le puie la loc imediat...\nhai, strînge astea, că vreau să mă îmbrac.\nA îngenunchiat şi, stînd pe cîlcîie, adună scrisorile din pat. Coapsele, lărgite de\nsprijinirea pe pulpe, aproape s-au lipit în faţă şi fiecare din ele a făcut parcă un satelit de\npulpă, lipit de-a lungul ei. Cîrlionţii din mijloc, aurii, au dispărut, căci perniţa de\ngrăsime de deasupra lor s-a lăsat puţin în jos. La fel şi sînii care devin gutui atîrnate, iar\nspatele i s-a lămurit în desfacerea şoldurilor, ca un spate de cal tînăr. Strînge foile dintre\ncutele cearşafului. Sub zodia acestor dungi, adîncituri şi plenitudini a stat întîmplarea\nacestei după-amieze de august, în întregime. Va veni o vreme cînd amorul va dispărea,\ncînd cei care suferă din cauza iubirii vor părea ridicoli ? Cine ştie ? Dar ce poate face\nstarea de lucruri care va fi cîndva, pentru cei de acum... pentru cei care şi-au încheiat\nciclul revoluţiei pe planetă, sub această zodie de azi ?\nDupă ce a strîns scrisorile, fără grabă, Emilia le-a legat din nou cu panglica roză în\ncruce, le-a aşezat deasupra fotografia, ca eticheta pachetelor de pesmeţi, le-a aşezat în\ncutie, iar cutia a dus-o în şifonier, în sertarul de jos. De acolo iau pachetul, cînd se duce,\nrugată de mine, să-i spuie Valeriei să se îmbrace. Îl vîr apoi în buzunarul de la spate al\npantalonilor, singurul care poate fi mascat.",
  "E P I L O G\nI\nAm căutat a doua zi toate ziarele şi revistele din săptămîna morţii lui Ladima. Nu\n:\nmi-era greu, căci faptul intra chiar în colecţiile din anul acesta Gîndul acesta singur şi\nîmi da o tristeţe grea ca un doliu. Peste sinucidere însăşi se trecea cu oarecare discreţie.\nZiarele de tiraj păstrau un adevărat echivoc în privinţa aceasta, căci nu aminteau decît\n„moartea unui poet. Era ca un soi de ciudată pudoare, sau ca o întîmplare nenorocita\nin familie, care nu trebuie comentată. Altfel, aceste articolaşe-necroloage erau\nsurprinzător de elogioase, contrastînd cu ostentaţia cu care era trecut sub tăcere în viaţă.\nDar era un fel de laudă gratuita ca şi cînd cuvintele ar fi fost tocite de sens şi trebuiau\numflate: „G.D. Ladima, un strălucit talent”, sau: „a fost unul dintre cei mai lăudaţi (?)\npoeţi de azi\". Una vorbea chiar de „o mare pierdere pentru literatura romînească\". Era\nîn toate acestea un soi de publicitate indiferentă în ceea ce priveşte însuşi obiectul, dar\nbinevoitoare şi amabilă, fiind vorba despre un confrate. Revistele mai mici aveau mai\nmult accent. Una din ele m-a oprit îndelung şi mi-a umezit ochii: „Unul dintre cei mai\nmari poeţi ai tipului ... hrănit cu oţet, fiere şi dezgust de contemporani, a dus tăcut ţeava\nrece pe inima caldă şi stupidă şi a domolit-o sfărîmînd-o. Noapte bună, poet smintit şi\ncumsecade.\"\nCeea ce unora li s-ar putea părea de o grotescă absurditate, anume, un om ca\nLadima să se sinucidă din pricina unei femei atît de vulgare ca Emilia, mie mi se părea\ndestul de explicabil. N-aş putea spune cum... Din capete de experienţă proprie, din\ncercetarea cu oarecare atenţie a reportajelor de gazetă, din ceea ce ştiu din jurul meu,\nam ajuns la convingerea că numai femeile vulgare provoacă „drame din amor\",\nsinucideri sau crime. Neîndoios că din pricina femeilor superioare se suferă mult mai\nmult, mult mai adînc şi sub forme care ţin de un desfiinţător sadism psihologic. Dar\ncînd auzi despre vreo sinucidere sau crimă, aproape totdeauna constaţi uimirea celor ce\nau cunoscut pe eroină: Cum, pentru asta? Dar nu e nici măcar frumoasă, e vulgară, are o\ninteligenţă de vînzătoare de mărunţişuri, aprigă la cîştig. Tocmai de aceea, din cîte\nfemei despre care se spune că sunt bine în Bucureşti -cel puţin aşa ştiu - nici una nu a\ndus la sinucidere vreun bărbat. Toate dramele din toţi anii, de cînd sunt atent la lume,\nsunt din mahalaua sufletească... Cel mai adesea femeile sunt foste prostituate,\naventuriere de birjă cu un cal. Adevărul e că suferinţa din pricina unei femei, de\ninteligentă superioară, delicată, sensibilă, oricît de capricioasă, e ca o boală lungă, cu\nremiteri trecătoare, cu anumite voluptăţi în suferinţă, cu o adîncire în sine şi cu o\niluminare a lumii exterioare nebănuite pînă atunci. Acele boale despre care un scriitor\n(pe care l-am citit undeva) spunea că dezvoltă inteligenţa. Dar dacă suferinţa din\npricina unei femei „bine\" seamănă cu tuberculoza, suferinţa din pricina unei femei\nvulgare are ceva din usturimea şi exasperarea unei furunculoze, a unei boale ruşinoase.\nE insuportabilă... Unii bărbaţi aflaţi în condiţii neprielnice, „pierzînd începutul\" şi\nnevoiţi să „marşeze\" apoi, din lipsă de puncte de control, alţii, lipsiţi de atenţie critică\n(nu sunt prea mulţi şi nici dramele prea numeroase), cad victime unor asemenea iubite\nde roman mahalagesc.\n(Trebuie să punem în paranteză cazul foarte numeros al sinuciderilor femeieşti din\ndragoste, în cele mai numeroase împrejurări e vorba de complicaţii, ca sarcina,\n„nenorocirea\" sau părăsirea după fugă, fără nici un adăpost material, care deşi sunt\nconsecinţe ale iubirii, nu înseamnă totuşi că moartea a fost aleasă numai fiindcă",
  "sinucigaşa nu putea trai fără o anumită persoană, cum e în genere cazul bărbaţilor, sau\nal tinerilor care se sinucid împreună.)\nO femeie superioară „înţelege\" suferinţa pe care o provoacă, e inflexibilă în\ncruzimea ei de refuz cînd crede că aşa trebuie, dar nu o vulgarizează, nu o trivializează\nprin scene de teatru bărbieresc... Bineînţeles că de multe ori, vrînd să aline fără să se\nangajeze, ea complică totul, adînceşte rana, dar pune în toate acestea o stranie nobleţe\npentru care victima îi e încă mai recunoscătoare, căci cunoaşte otrăvuri noi... Cine\nrezistă mult unui asemenea regim tot se vindecă însă. O asemenea femeie nu trimite un\nbărbat care cerşeşte un surîs, o clipă: „opt şi cu-a brînzei nouă\". Obicinuită să fie iubită,\nnu se laudă în tramvaie şi nu-l face pe eroul (?) căzut, să joace public, exasperîndu-i\nsuferinţa, nu împinge, prin anularea oricărui răgaz de reparaţie, pe un om năucit, la\ngesturi deznădăjduite, exasperate. Focul de revolver de la urmă nu e decît, în genere, un\nmoment din seria ocărurilor dintre doi amanţi vulgari, a lăturilor zvîrlite-n faţă, a\nfeselor bătute-n public, a lui „mă-ta şi ta-tu, pricopsitule\".\nAnumite matroane, care au o singură servitoare, o maltratează în faţa musafirilor,\nca să arate tuturor că sunt stăpîne... Cine are mulţi servitori în casă nu are nevoie să facă\nasta... Cine e mult iubită nu trivializează iubirea, nu îi dă publicitate cu orice preţ.\nNu mi-a fost greu să aflu, chiar de a doua zi, cine a fost procurorul de serviciu care\na făcut sumara anchetă asupra sinuciderii lui Ladima. După cîteva cuvinte schimbate,\nam aflat, de altminteri, că e şi el tot un poet, care însă, mai prudent decît Ladima, a\nstudiat şi dreptul. L-am rugat să-mi povestească amănunte şi mai ales ce crede despre\ncauza acestei sinucideri.\n- Îţi spun drept... Am rămas trăsnit cînd mi s-a telefonat ştirea... Eu îl socoteam\ndrept unul dintre cei mai de seamă poeţi ai noştri, de la Eminescu încoace, deşi era\naproape necunoscut marelui public. Asta a fost însă totdeauna soarta geniilor. Pe la\nprînz, servitoarea - locuia într-o curte lungă de pe 13 Septembrie - văzînd că e uşa\nînchisă, împotriva obiceiului, căci, spunea ea, nu închidea niciodată, a bătut în geam, a\nstrigat şi cum asta era a doua zi, a chemat pe proprietăreasă... În sfîrşit, cînd m-am dus\neu, zăcea într-un pat îngust de tablă, cu capul căzut de pe perină pe umăr. Îşi trăsese un\nglonte în inimă, lipind ţeava . Piept şi înăbuşind cu pătura zgomotul... Nu s-a putut afla\nde unde şi-a procurat revolverul...\nDe-abia mai puteam respira... Pe pereţii biroului (îl căutasem pe procuror acasă)\nerau tot felul de fotografii şi obiecte delicte. Cadavre fotografiate, în coşuri sau pe\npodea, aşa cum fuseseră descoperite, asasin pociţi rebegiţi parcă unii, fălcoşi, alţii\npriveau cu pasivitate, dintre jandarmi şi poliţişti. În cadrul acesta, comentariul morţii\nlui Ladima devenea insuportabil de adevărat şi real.\n- Credeţi că s-a sinucis din cauza mizeriei?\n- Fie că se sinucid sau nu, mizeria e mai totdeauna cauza adevărată a morţii\npoeţilor români, domnule Vasilescu. Cam toţi evoluează între spital şi ospiciu.\nMă apăsa ca o mînă grea ceva pe inimă.\n- Domnule procuror, credeţi că Ladima s-a sinucis într-adevăr pentru că nu\nmîncase de cîteva zile ?\nCu capul aplecat într-o parte, ca să gîndească parcă, probabil un tic, şi-a lărgit\ngura, puţin amară, cu un accent cricomflex de mustaţă tunsă, într-un zîmbet greu.\n-De foame ? Asta nu … În buzunarul hainei, în ziua sinuciderii, avea o mie de lei,\nîn două hîrtii de cîte cinci sute. Nu e însă nevoie ca un om de patruzeci şi ceva de ani să\nîndure chiar foamea pentru ca să se spună că totuşi a murit din pricina mizeriei.\nDomnule Vasilescu, poetul Ladima s-a sinucis însă din cauza unei femei.",
  "Am încremenit, într-o privire întrebătoare. El, fără să se uite la mine, a mai aranjat\npuţin tocurile şi tamponul de pe masă şi pe urmă, limpede:\n- A lăsat pe masa lui cu cărţi o scrisoare adresată unei doamne.\n- !?\n- O femeie tînără şi elegantă, dacă vrei frumoasă, deşi mie nu mi se pare.\nAştept mereu.\n- Pare-se că o iubea de ani de zile, cu un soi de deznădejde înăbuşită.\n- Se poate spune cine e această doamnă ?\n- Desigur că pentru istoria literară nu va fi un secret. Am însă impresia că, din\nmotive pe care nu le înţeleg, doamna aceasta n-a vrut să se dea publicităţii această\nîntîmplare. Cel puţina şa am înţeles din exagerat de prefăcuta ei nedumerire. Avea\naerul că nu ştie … că nu pricepe absolut nimic.\n- Nu e o actriţă ?\n- Nu… nu… E cu totul altcineva… E proprietara unui magazin de mobile. Dacă\nîmi daţi cuvîntul dumneavoastră că veţi păstra oarecare discreţie, deşi în definitiv\ndoamna nu e măritată, vă pot spune şi numele. Într-un aviator secret şi secretar de\nlegaţie cred că se poate avea încredere.\n- Aveţie cuvîntul meu …\n- Doamna se numeşte Maria Mănescu şi e o proprietara unui magazin de mobile\ndin Calea Victoriei…\nÎn craniul meu se mişcă spetezele unei mori de vînt.\n- Aveţi motive să credeţi că era o scrisoare de dragoste ?\nCaută într-un sertar, scoate o cheie şi descuie cu ea alt sertar.\n- Cînd vă spun ce admiraţie am pentru geniul lui Ladima, vă înhipuiţi că am avut\nşi dorinţa de a păstra măcar o copie fotografiată după scrisoarea în care-şi lămurea\npricina hotărîrii de a se sinucide.\nMi-am copiat-o şi eu, năucit, cu o absenţă de histeric.\nMă gîndeam, doamnă, că această parafă a iubirii mele va mai putea fi amînată. Socoteam\nchiar că aşa cum dragostea mea s-a mişcat în apropierea dv. ani de zile, neştiută, ca o felină\ndomestică, va continua să se mişte ca o umbră vie, indefinit, de aci încolo. Să viu un ceas, două,\npe zi în refugiul din fundul magazinului, să vă privesc, să vă ascult, reţinut, neînţeles, era\npentru mine strict necesar, ca o gravă dietă sufletească. Pentru versurile mele, de ce nu v-aş\nspune azi ? această prezenţă a fost raţiunea şi însuşi procesul naşterii lor. Ce demon m-a\nîndemnat atunci spre răzvrătire, cine mi-a spus că am dreptul să pretind şi eu bucuria de a\nmîngîia o mîină subţire, iubită, că aş avea dreptul să cuprind nişte umeri care-mi sunt dragi, să\nsolicit un zîmbet înduioşat numai pentru mine. Dacă din toamna aceasta am făcut atîtea\nîncercări de a rupe lanţurile nevăzute care mă ţin în mizeria mea sufletească mai rău decît cele de\nfier, e că nu mai puteam, creştea în mine, străină de mine, o dorinţă mai de neînvins decît orice\ntărie. Nu m-aţi înţeles cu adevărat? Toate aceste strigăte mute, disperate, să nu fi fost\nîntr-adevăr auzite, înţelese de d-voastră, care aveţi mai multe simţuri decît celelalte femei, decît\nceilalţi oameni din lume?\nDoamnă, versurile mele nu v-au spus nimic, pentru că ele nu vorbesc niciodată de\ndragoste, dar substanţa lor era, toată, iubirea aceasta eterată si otrăvitoare, care astăzi,\nneînduplecat, îmi apasă ţeava ucigaşăpe piept.\nCăci în ultimul timp cînd am văzut cu ce indiferenţă dulce, din alt material, răspundeţi\nnebuniei mele, am înţeles că în această ţară, în această lume, eu sunt un paria blestemat, a cărui\nsimplă atingere obligă la abluţiuni, că am datoria să vă evit.",
  "Doamnă, în clipa morţii, gîndesc halucinat ce-arfifost iubirea aceasta, despre care nu\nîndrăznesc să spun „a noastră\", şi strig în mine însumi bucuria cumplită că gestul acesta\ndescreierat va scoate în privirea d-voastră alt gînd decît afecţioasa indiferenţă de prinţesă\nîndepărtată, pe care aţi avut-o pentru mine pînă acum.\nGeorge Demetru Ladima\nAm căutat să schimb imediat subiectul convorbirii. Tot conţinutul sufletesc mi se\nclătina în simţuri ca apa într-un vas purtat. Nu-mi rămînea decît o capitulare\nneputincioasă, totală ca un leşin. Parcă se despicase o catapeteasmă; parcă se anulase în\nderîdere o întreagă existenţă. Am ieşit împreună şi l-am condus cu maşina la „Capsa\",\nunde mi-a spus că-şi ia de ani de zile şvarţul la ora 1 şi un sfert. Acum cîştigase cîteva\nminute.\nDacă la început am şovăit mult, gîndindu-mă că trebuie să-i vorbesc doamnei T. -\npe urmă m-am răzgîndit cu disperare. Unde aş fi putut ajunge?... Unde am fi ajuns?\nDar adevărul, sau o parte din el, trebuia să-1 cunosc. Eram prins ca într-un remou\ncircular, din care cu toată rezistenţa comandelor nu mă puteam desprinde. Am căutat să\ncunosc pe cei trei prieteni ai lui Ladima. Cîteva zile de-a rîndul am luat cîte un şvarţ, la\n„Capsa\" în cafenea, unde nu intrasem pînă atunci, cred, niciodată, deşi luam în fiecare\nzi, într-o vreme, aperitivele cu băieţii şi fetele, la ora 1, dincolo în cofetărie.\nÎntrebam la început discret, după ce aşteptam singur, şi mai ales încet, pe chelner\ndacă nu e în cafenea domnul Cibănoiu, de pildă, sau într-altă zi, un altul. Pe urmă, cînd\nam întrebat anume, cu oarecare hotărîre, chelnerul m-a lămurit prietenos că aceştia nu\nvin decît între 8 şi 10 seara.\n- Aşa sunt clienţii noştri, ai localului... cei adevăraţi... Fiecare are ora lui. Unii vin\ndimineaţa, să ia cafeaua cu lapte, alţii la 10 pentru rendez-vous-urile de afaceri, alţii, cei\nmai mulţi, între 12 şi 1 la aperitive. Pe urmă, cei care între 2 şi 4 îşi iau cafeaua şi aşa mai\ndeparte... Aproape că unii nu s-au văzut niciodată, între ei, deşi vin de ani de zile, chiar\nla aceeaşi masă... Domnul Cibănoiu venea la masa de colo, de sub calon-fer, seara între\n8 şi 10, cu domnul Penciulescu, cu domnul Bulgăran şi cu domnul Ladima... ăl de s-a\nsinucis.\n- Şi acum?\n- Acum, unul e mort, domnul Cibănoiu nu mai vine deloc. Iar domnul Penciulescu\ns-a certat cu Bulgăran.\n- Şi nu mai vine nici unul aci?\n- Vine, tot între 8 şi 10 seara, domnul Penciulescu.\nL-am cunoscut, căci aci se fac uşor cunoştinţe, chiar a doua zi. Avea un cap negricios\nde actor bătrîn, care a jucat numai roluri de senatori romani... El a intrat în vorbă cu\nmine, fără nici o prezentare, după ce s-a aşezat la aceeaşi masă.\n- Ai ţigări?\nAm scos tabachera şi i-am oferit.\n- „Bucureşti\" cu carton? Are şi chelnerul. Nu fumez din astea-Trimite să-mi ia de\nla debit „Tomis\" fără carton.\nPuţin cam surprins, am chemat pe picolo şi l-am trimis. Nu ştiam de unde să\nîncep, cum să aduc vorba... M-a întrebat pe urmă el, cu o severitate de judecător de\ninstrucţie, cu gura lăţită.\n- Dumneata cine eşti? Cum te cheamă?\nI-am spus, dar fireşte numele nu i-a spus nimic. Cu fălcile strînse, cu privirea autoritară:",
  "- Vasilescu, Vasilescu... Dar cu ce te ocupi? Ce faci?... Din ce trăieşti?... Din joc de\ncărţi?...\nÎn sfîrşit, după ce am lămurit şi asta, am căutat mai tîrziu să aflu ceea ce doream.\n- Domnule Penciulescu... L-aţi cunoscut mi se pare pe poetul Ladima?...\n- N-am cunoscut nici un poet Ladima.\n- Cum? Nu l-aţi cunoscut pe Ladima?\n- Pe Ladima? Pe dobitocul ăla? L-am cunoscut dacă vrei... şi vag, neglijent, arătînd\nparcă lămurit că n-avea altceva comun cu el nimic-întorcînd capul în partea cealaltă:\nVenea pe aici, pe la „Capsa\".\n- S-a sinucis, nu?...\n- Ce vreai să facă altceva?\nRămîn uimit, cu ceaşca de şvarţ la buze, pe urmă nedumerit.\n- Se zice că era un poet foarte mare.\nE indignat, ridică braţele îndoite de la cot a uimire, ca să se apere de un blasfem.\n- Poet mare!... auzi, Ladima, imbecilul ăla, poet mare! Ca şi cînd aş călca în călcîie,\nde nesigur ce sunt:\n- În sfîrşit... unul dintre cei mai de seamă poeţi de azi. Acru, cu gura arcuită ca o\nscoică:\n- Ce-i aia „poeţii de azi\"? Sunt nişte cretini toţi... n-au nici unul talent...\nNu pot decît să îngîn:\n- Poate că... exageraţi... în sfîrşit... despre unii... Aprig, sec, s-a întors trîntit spre\nmine.\n- Dumneata ştii ce e poezia ?\n- !?\n- Atunci ce tot spui prostii cu poeţii de azi ?\nSunt atît de surprins că nici nu fac gestul să-i dau cu tava-n cap. Pe urmă iau\nlucrurile aşa cum sunt. Aşa s-o fi vorbind pe aci. Mormăie mereu cu capul într-o parte...\n„Auzi, poeţii de azi ?... au ajuns toţi proştii să aibă păreri despre poezie...\"\nSe întoarce apoi brusc spre mine:\n- Să-ţi arăt eu poezie! Şi a început să declame, frumos, mărturisesc sincer:\nTăcere este totul şi nemişcare plină,\nUn cîntec, sau descîntec pe lume s-a lăsat.\nNici frunza nu se mişcă, nici vîntul nu suspină.\nŞi apele dorm duse şi morile au stat.\nAi auzit? „nemişcare plină\" şi explică, ridicînd lămuritor un deget, „Un cîntec sau\ndescîntec pe lume s-a lăsat\"... Ei, îţi plac ? Convin sincer:\n- Sunt într-adevăr foarte frumoase...\n- Ei, ştii de cine sunt ?\nEvident, nu mi se pare greu să ghicesc că sunt de el, dar întreb cu admiraţie voit\nnesigură:\n- De dumneavoastră ? Ridică mîinile uluit în tavan...\n- De mine ? şi parcă nu-şi poate reveni. Auzi, de mine! Mama ei de şcoală, că trec\nprin ea toţi proştii... Sunt de Ion Heliade Rădulescu, domnule, de Ion Heliade\nRădulescu... Şi decît astea nu s-a scris nimic mai bun în romîneşte.\nA urmat o tăcere, căci eu eram literalmente copleşit de această izbucnire a lui, iar\nPenciulescu asculta, se vede, ce se vorbea la masa lungă din fund, căci cafeneaua",
  "dreptunghiulară, cu canapele roşii laviţele lungi, de jur-împrejur, cu ferestre mari în\nziduri groase de închisoare, e destul de mică, încît să se poată vorbi de la orice masă.\nS-a întors către mine, arătîndu-mi cu o privire de milă şi de ironie pe cei de la masa din\nfund şi a vorbit ca să audă toată cafeneaua:\n- Auzi! dumnealui, fost deputat şi economist! şi, răstit, către Englejii, domnule, au\nnăscocit numai cuvîntul warrant. Dar procedeul e vechi şi străvechi, poate de la\nfenicieni... În urmă, l-au reintrodus tătarii în veacul al XIII-lea, cînd au cucerit lumea,\ncînd au înfiinţat tehnica poştei şi au făcut şi depozitele warrant de-a lungul drumului,\nAdriatica-Peking. Şi îndesat, încruntat, cu barba nerasă, aspră: Să nu te laşi, auzi, să nu\nte laşi pînă cînd nu te faci profesor de economie politică... Aşa-i trebuie ţării... mama lui,\nlui Apolodor din Damasc, că făcut podul peste Dunăre să ne vie toţi guşaţii din\nBalcani...\nA venit picolul cu ţigările şi mi-a adus şi restul la 500. Penciulescu şi-a aşezat\ndinainte cutia cu ţigări, ca proprietate.\n- Eh, cum asta ? Bagi hîrtiile, aşa, în buzunar fără să te jenezi? Dă-mi o sută de lei,\ncă nu mai găsesc curînd tin imbecil ca dumneata... Nici măcar n-am zîmbit, căci nici cei\nde la masa din fund nu răspuseseră nimic şi pe urmă aveam atîta nevoie de el. I-am\nîmpins hîrti spre pachetul verzui de ţigări.\n- Domnule Penciulescu, vream să te rog ceva... Aveai un prieten, n domnul\nCibănoiu.\nS-a încruntat uşor şi grav, ca un pretorian pe gînduri:\n- Cibănoiu! ?\n- Cibănoiu, fost la Externe... pensionar. Şi net, convins:\n- Nu cunosc... Nici n-am auzit de Cionoiu.\n- Cibănoiu, am rectificat.\n- Cionoiu, Cibănoiu... nu cunosc.\n- Dar Bulgăran ?\n- Ăsta da... l-am cunoscut.\n- Mai vine pe aci, pe la „Capsa\"? Mi-a răspuns convins:\n- Nu l-am mai văzut de mult... Trebuie să fie închis pentru escrocherie.\nA fost întîia şi ultima mea convorbire cu Penciulescu. Adresa lui Cibănoiu am\naflat-o de la Niculae, chelnerul cu înfăţişare de director de minister, al cafenelei. Cîteva\nnopţi nici n-am putut dormi de enervare, dorind să ştiu ce-a fost între Ladima şi\ndoamna T. Fostul cancelar de legaţie nu e un om cu înfăţişarea de bătrîn, deşi are\nmustaţa cărunţită. Stă pe strada General Angelescu, într-o curte mare cu nişte case\nvechi, care sunt proprietatea lui. Convinsul teozof trăieşte, după cum am aflat, din\npensie şi din ceea ce-i vine de la cei cîţiva chiriaşi nevoiaşi. Cele două camere-vagon şi\nantreul în care locuieşte el personal au pereţii literalmente căptuşiţi cu cărţi, pe mai\nmulte rînduri chiar, cum se aşază lemnele în pivniţă. Pe jos, prin colţuri, sunt alte cărţi...\nAre de asemeni velinţe şi scoarţe rupte, o mulţime de obiecte vechi, unele de artă... Mi-a\nservit, pe o tavă de alamă, turcească, o cafea într-adevăr foarte aromată.\n- L-aţi cunoscut pe poetul Ladima, domnule coleg, dacă-mi daţi voie să vă spun\naşa? îl vedeaţi ades?\n- Dar, domnule Vasilescu, eram prieteni foarte buni... Ce groaznică nenorocire,\nsinuciderea lui.\nAdaog cu tristeţe:\n- Sigur, un poet atît de mare...",
  "- Poet, poate că nu era el... desigur... n-avea talent... Scria şi el aşa... Dar ce om!...\nCe inteligenţă!... Parcă mi-a murit un frate... Numai că moartea lui mi s-a părut o\nnelegiuire...\n- !?\n- Religia condamnă sinuciderea, domnule Vasilescu... Nu ne e îngăduit nouă să\ncorijăm hotărîrile Domnului... Un foarte mare păcat... Din cauza asta eu nici n-am luat\nparte la înmormîntarea lui. Sunt uimit. îmi aşez încet ceaşca filigeană pe tavă şi-l privesc\nserios.\n- Dar eu nu ştiam că sunteţi creştin, domnule Cibănoiu, mi se spunea că sunteţi\nunul dintre şefii mişcării teozofice.\nSurîde blînd, îşi mîngîie mustaţa ca a lui Briand.\n- Nu, nu, nu... E drept că mai demult m-am interesat de teozofie... Am studiat de\nasemeni toate religiile. Uite, am aci cărţi şi dicţionare de tot soiul, dar am ajuns la\nconvingerea că tot creştinismul ortodox e suprema împăcare a sufletului.\nCeea ce mi-a arătat Cibănoiu m-a îngrozit de admiraţie, ca să zic aşa. Niciodată n-\nam văzut, în felul ei, o bibliotecă atît de completă. Cărţi groase cît ceasloavele, sau\ncolecţii mari, legate, ca enciclopediile franţuzeşti şi nemţeşti despre catolicism, despre\nsfinţii filozofi, istorici de-ale conciliilor (lexicon iudaic, am descifrat pe o serie de tomuri\nla fel, în limba germană).\n- Vezi dumneata, domnule Vasilescu, ceea ce are necgalat de frumos ortodoxismul\ne faptul că e singura dintre confesiunile creştine întemeiate pe credinţa adevărată...\nCatolicismul e raţionalism curat... Dogmele creştin-ortodoxe, prin cuprinsul lor ilogic, şi\nintenţionat ilogic, menţinut aşa după lupte de sute de ani în sinoade ecumenice,\nînlăturînd orice înţelegere, arată că ortodoxismul nu e o religie de discuţie logică, ci de\ncredinţă totală în creatorul lumii...\n- Dar acest creator cum îl înţelegeţi, cum vi-l închipuiţi? A zîmbit blînd.\n- Dacă l-am înţelege, dacă l-am închipui, ar mai fi deasupra noastră? Cînd eşti pe o\nmovilă, o vezi toată, o închipui... dar cînd eşti pe un munte uriaş, care trece de nori, nu\nvezi nimic. Răspica noastră va fi în viaţa viitoare, cînd vom vedea şi vom înţelege\nnesfîrşit mai mult decît cei care au avut vanitatea ştiinţei pe lumea aceasta...\n- Domnule Cibănoiu, dar după cîte ştiu LadimzJ credea în Dumnezeu...\n- Şi, dacă ar fi crezut mai departe, dacă ar fi rămas un bun creştin, ar fi trăit şi azi.\nDar a avut nenorocirea să întîlnească în cale pe diavolul însuşi, sub înfăţişarea unui\nprieten.\nArunc chibritul, fără să mai aprind ţigara.\n- Dar Ladima s-a sinucis din pricina unei femei.\n- Nu, nu, domnule Vasilescu, a suferit din pricina unei femei, dar s-a sinucis din\npricina unui mizerabil, Bulgăran.\nN-am nici o tresărire, pentru că mi se pare de necrezut.\n- Îngăduiţi-mi să vă întreb: Nu s-a sinucis din pricina unei femei, a unei doamne,\nMăria T. Mănescu, pe care a iubit-o, se pare, ca un nebun ?\nîşi răsuceşte, din cutia de „Macedonia\" de dinainte, in care sunt puse cîteva felii de\ncartof ca să păstreze tutunul umed, o pgară groasă, pe care o pune într-un ţigaret de\nvişin.\n- Ladima a iubit de altfel, domnule, o altă femeie, nu pe aceasta doamnă Măria\nMănescu.\n- !? Totuşi i-a adresat o scrisoare, în clipa sinuciderii, arătînd fără echivoc că din\npricina ei se omoară...",
  "Face un semn blajin, de negaţie, ca derivat dintr-o binecuvîntare.\n- Nu, nu, nu... Şi s-a ridicat, s-a dus la birou, din al cărui dulap a scos o sticluţă,\nburtoasă ca o eprubetă, de licheur cafeniu, şi s-a scuzat, turnîndu-mi: îngăduie să te rog\nsa guşti acest preparat. Eu ies foarte rareori în oraş şi asemenea plăcută născocire\nsporeşte mea farmecul cărţilor.\nEra, într-adevăr, savuros, cu vreo trei soiuri de gust de drojdie şi\narome deodată.\n- Domnule Cibănoiu, am vorbit cu procurorul de serviciu... Am văzut fotografia\nscrisorii lui Ladima.\nNu răspunde nimic, rămîne mult pe gînduri, ca şi cînd, deşi ştie multe, nu ar vrea\nsă spuie... După ce termină ţigara, scoţînd mucul din ţigaret, se decide:\n- Domnul Vasilescu, acea doamnă, despre care, de alt tel, ara auzit mult bine, nu e\npricina sinuciderii lui Ladima... Pricina acestei sinucideri e numai acel neruşinat de\nBulgăran.\n- De ce a scris, atunci, Ladima această scrisoare ?\nS-a sculat, s-a plimbat puţin prin fata cărţilor lui, şi pe urmă s-a aşezat într-altul din\njumătăţile de fotoliu cu catifea roşie, cu ciucuri şi broderii joase.\n- Domnule Vasilescu, începu iarăşi cu invocarea numelui meu, ca şi celelalte fraze,\nmă bucură că vă interesaţi atît de mult de un om ale cărui merite, a cărui inteligenţă şi\nmai ales cuviinţă creştinească îl îndrituiau spre stima tuturor. Prin urmare, am să vă\nspun ce ştiu şi - datorită prieteniei noastre pînă în ceasul sinuciderii - veţi vedea că ştiu\noarecare amănunte. A dus mîna la bărbie ca o babă, mi-a turnat din nou din sticla\nburtoasă ca o eprubetă. Trebuie să ştiţi că nefericitul de Ladima a iubit, cu o patimă\nnepermisă, de om descreierat, pe o femeie fără suflet, o actriţă, fire netrebnică, în carnea\ncăreia înflorea numai ochiul diavolului.\nAm răsuflat şi totul s-a aşezat din nou în mine.\n- Am acasă, domnule Cibănoiu, scrisorile lui Ladima, pe care le-am furat, ca să nu\nmai rămînă în mîinile ei.\nErau să-i dea lacrimile, îşi agita degetele de la mîini, amuţit de uimire.\n- Ah! domnule Vasilescu, dacă Ladima ar fi avut acele scrisori...\n- Vi le voi aduce data viitoare...\n- Le-a cerut în scris, a fost să le ia... Am fost şi eu de două ori, dar cum să poţi sta\nde vorbă cu două femei în care nimic nu aminteşte de Dumnezeu ?\n- Dacă ai şti de cînd alerg după lămuriri... Te rog, nu te supăra de întrebările mele\ndirecte, de ce a scris atunci acea scrisoare ?\nNu răspunde numaidecît, pe urmă reia, cu o nesfîrşită tristeţă:\n- Domnule Vasilescu, prietenul nostru, din pricina acelei iubiri înjositoare, era un\nom pierdut. Şi-a dat seama de asta singur. Mai ales în ultimele săptămîni din viaţă, ţi-\nera mila să-l priveşti. Parcă se rupseseră în el resorturi, parcă organele nu-i mai\nfuncţionau. Era cu mult mai rău decît bolnav. Se jurase că după o ultimă întîmplare\numilitoare, pentru nimic în lume nu se va mai duce la ea. Era el însuşi uimit că a putut\nsă iubească o asemenea femeie, îmi spunea chiar că i-ar fi ruşine dacă ar afla şi\naltcineva, afară de noi, prietenii. Îşi dădea seama şi de aceea i-a şi cerut scrisorile\nînapoi... „Mi-e silă de mine însumi, Nicolae, mi-e silă, de parcă am păduchi în suflet.\" I-\nam arătat că numai credinţa în Dumnezeu îl poate îndrepta din aşa cădere... Şi aşa era\nsă fie, căci era un bun creştin, găsea cuvinte frumoase despre bunătatea Celui-preaînalt\nşi cred că în scurtă vreme s-ar fi împărtăşit din harul împăcării. Negreşit că uneori\nşovăia: „Niculae, nu mai pot. Sufăr ca un cîine greu bolnav. Gîndul morţii mă ţine ca",
  "într-un cleşte zi şi noapte.\" Îl mîngîiam cum puteam: „George, dacă moartea e trimisă\nde Domnul în înţelepciunea lui nemărginită, e o împăcare şi o binefacere, dar omul nu\ntrebuie să se gîndească să-şi ia singur viaţa\". „Dumnezeu mă va ierta, Niculae, că ştie ce\nmult am suferit şi cît l-a lăudat gîndul meu, dar acest rău, iubirea asta, mă doare ca o\nbubă scîrboasă şi nu o mai pot îndura. Dacă nu-mi fac seama singur e că m-aş răsuci de\ndezgust în sicriu, dacă aş bănui că lumea crede că m-am sinucis din pricina acelei\nfemei... sau poate că din cauza foamei... O asemenea moarte singură ar întrece în ruşine\nurîciunea suferinţelor mele... Orice, dar să nu se ştie că am suferit din pricina acelei\nneruşinate... sau că, om în toată firea, am suferit de foame...\" Mi-a strîns braţul, că era de\nfelul lui zbuciumat, şi mi-a arătat, spre uimirea mea, o hîrtie de 500 de lei: „Vezi tu asta,\nNiculae? Vezi banii aceştia? Sunt preţul morţii mele. Cînd am rupt cu femeia aceea, am\nsuferit atît de mult, că din prima seară mi-am spus că trebuie să mor. Dar nu trebuie să\nse ştie că am iubit asemenea femeie şi că în viaţă am suferit de foame, nu trebuie să fie\ncadavrul meu fără un ban lîngă el, ca să creadă cineva că m-am sinucis din pricina\nfoamei. Aşa nu mă puteam sinucide. Şi atunci am început să adun bani. Am adunat\ncinci sute de lei, cum se adună o zestre. Mi-au furat viaţa, m-au înjosit, dar mila lor nu-\nmi trebuie. Îţi pot spune acum, pentru că de ieri mă simt mai bine, gîndul morţii m-a\npărăsit.\" Pe urmă s-a mai potolit, era ca o apă care scădea. Am crezut, domnule\nVasilescu, în zilele acelea, că îndemnul morţii l-a părăsit şi aşa era. Seara vorbeam\nîndelungă vreme aci... Regăsise calea către Domnul şi - de ce n-aş spune-o ? - îl ajutase\nsă se însenineze şi convingerea lui că e un mare poet: „Mi-am dat această viaţă\nmizerabilă, pentru una infinită, Niculae... Sufletul meu va trăi o nouă viaţă, iar poezia\nmea, pe care ei n-au înţeles-o, o vor înţelege copiii lor, care se vor ruşina de\nneînţelegerea părinţilor lor.\" Negreşit că eu nu l-am contrazis despre asta, de vreme ce\npoate însăşi această credinţă era inspirată de Domnul. Din nenorocire, prietenii care tre-\nbuiau să-l ajute cu vorba şi cu gestul lor i-au fost duşmani... Tocmai cînd, din cauza\nsuferinţei lui neînchipuite, avea nevoie de credinţă, ei i-au zdruncinat orice convingere.\nîn săptămîna morţii ne găseam toţi patru la cafea la Bulgăran, cînd au început să-şi bată\njoc de el. Pen-ciulescu, plin de venin, îi spunea tot felul de răutăţi: „De ce ai tu nevoie de\nnemurirea sufletului, Gedeme? Religia impune o ordine prestabilită. Ai fost dobitoc în\naceastă viaţă scurtă, iubind o femeie de stradă... Dacă vei trăi încă o sută de vieţi, nu e\nnici un motiv ca, fiind tot atît de dobitoc, să nu iubeşti tot femei de stradă... Atunci, la\nce-ţi trebuie nemurirea?\" Nu poţi să-ţi închipui cît punea bietul Ladima la suflet\nasemenea glume grosolane. Bulgăran, a cărui bibliotecă de ateu e un adevărat laborator\nal diavolului, i-a făcut lungi teorii ca să-i dovedească inexistenţa lui Dumnezeu.\nSunt nedumerit şi-l întrerup cu o întrebare:\n- Iartă-mă, domnule Cibănoiu, îl cunoaşteţi într-adevăr pe domnul Penciulescu,\npentru că...\n- Desigur că îl cunosc, de vreme ce de vreo cinci-şase ani e chiriaşul meu gratuit,\nîntr-o cameră din fundul curţii, aci.\n- !?\n- Cu cifre, cu păreri de autori, cu poze chiar i-a explicat universul, arătîndu-i\nzădărnicia oricărei credinţe într-o fiinţă supremă.\nAi să mă întrebi ce-am făcut eu în această împrejurare, ce am răspuns atacurilor şi\nargumentelor opuse? Nimic... Existenta lui Dumnezeu nu se poate dovedi şi e un păcat\nsă cauţi s-o explici cuiva. Crezi numai... şi afirmi. Credo in quia absurdum. Ladima însă a\nprins să discute şi să apere, asta i-a fost pierderea.",
  "Peste vreo două zile l-am întîlnit foarte schimbat... Nesfîrşit mai trist, ros parcă de\nun vierme crunt din el. „Niculae, dacă Bulgăran are dreptate?\" Era palid şi îi sticleau\nochii. „Ascultă, Niculae, dacă sunt ţărînă din ţărînă, dacă am ieşit din haos întîmplător\nşi niciodată nu vom cunoaşte o nouă viată, dacă aceasta, pe care am trăit-o, a fost\nsingura posibilă pentru mine dintr-un miliard de posibilităţi, şi eu mi-am\nsacrificat-o îndurînd lipsuri cumplite, iubind pe Emilia Răchitaru? Arde pielea pe mine\nca o cămaşă de foc cînd mă gîndesc că asta ar fi posibil.\"\nI-am spus nedumerit:\n- Dar Emilia nu există decît de doi ani în viata ta ?\n- Dar în aceşti doi ani a istovit toate posibilităţile mele sufleteşti. Totul e stors sau\nsfărîmat în mine. Dacă n-ar fi credinţa în artă...\nÎn seara următoare au fost noi discuţii. Ladima a spus că, dacă nu există\nDumnezeu, el crede în supravieţuirea prin artă, a strigat - deşi Penciulescu rîdea de el -\ncă totuşi a folosit cît putea mai bine această viaţă, în orice caz mai bine decît oricare\ndintre ei, creînd o operă care va supravieţui la nesfîrşit. „La nesfîrşit ? Ce înseamnă la\nnesfîrşit? urla Bulgăran... într-un număr oarecare de ani pămîntul tot va pieri... Ce\nînseamnă că opera ta va supravieţui o sută de ani, un milion, cînd tot se va împrăştia în\nhaos, împreună cu praful pămîntului şi al tuturor operelor, distruse într-un cataclism\ncosmic... Ascultă-mă pe mine, asta-i singura posibilitate de trăire. Asta... Să te plimbi pe\nbulevard, să vezi soarele, să iubeşti, să citeşti... Asta-i tot, între două nopţi infinite de\nneant - zece, douăzeci, treizeci de ani de viaţă ireversibilă. Arta e o vanitate ca toate\ncelelalte. Zădărnicia zădărniciilor, toate sunt zădărnicii. Nu facem decît să amînăm o\nscadenţă.\" Ladima era alb ca varul: „Crezi asta, Bulgîran, cu adevărat ?... Am trăit\npatruzeci de ani.\" Şi şi-a cuprins fruntea în mîini cu ochii în lacrimi: „Am trăit patruzeci\nde ani, inutili\".\nBulgăran i-a dat să citească şi nişte articole de revistă, de un ateism blestemat.\nSingur, de altfel, i le-a cerut... Pe drum îmi spunea: „Niculae, cel puţin dacă m-ar fi iubit\nEmy, viaţa asta n-ar fi fost zadarnică...\" Eram îngrozit, căci vedeam că iarăşi se\ndestramă... A doua zi l-am întîlnit din nou... Acum era însă tăcut... N-am putut scoate o\nsingură vorbă de la el. Mergeam amîndoi pe stradă. O singură dată, la încercările mele\nde a redeştepta în el credinţa, mi-a şoptit îngîndurat: „Totul e zădărnicie... Nu mai cred\nnici măcar în artă. Bulgăran şi Penciulescu au dreptate.\" I-am cerut să-mi dea şi mie\ncărţile care, picătura de apă ultimă, au clătinat şi răsturnat un spirit atît de slab, şi l-am\nîntovărăşit pînă acasă să le iau. A doua zi, era foarte abătut, ne-am dus să ne plimbăm\ncă era în mai, la Şosea. Cînd ne-am întors, prin dreptul Teatrului Naţional a trecut\nEmilia la braţul unui bărbat... El mi-a pus mîna pe umăr... I s-au înălbit buzele şi s-a\nrăsucit ca o frunză... N-a mai fost chip să vorbeasc cu el... A fugit de lîngă mine ca un\nnebun... pe scările dinspre strada Matei Millo, şi a doua zi am aflat că s-a sinucis... Am\nrupt şi cu Bulgăran şi cu Penciulescu... Desigur că au găsit o materie moale ca o pastă,\nneînstare de rezistenţă... Nu e mai puţin adevărat că trăieşte în ei un mîrşav spirit de\ndistrugere.\nAm mai stat aproape două ceasuri de vorbă cu Cibănoiu. Felul înţelepciunii lui\nmi-a plăcut foarte mult. I-am spus că eu socot pe Ladima un poet foarte mare şi că voi\naduna tot ceea ce-l priveşte. Mi-a dat fotografia, vreo două cărţi. łi le alătur la aceste\ncaiete. Aş vrea să mă ajuţi să-i publicăm volumul. Am luat şi nişte reviste cu articolele\ncare pare că l-au tulburat atît. în zilele următoare le-am citit şi eu. Mărturisesc că mi-au\ndat un fior continuu. Din nou mi-am judecat tot ce-a fost, toate întîmplările cumplite şi",
  "zbuciumate în lumina acestui Memento ¹. După cum am vorbit aseară la telefon, îţi\ntrimit totul. Eventual voi mai întregi cele povestite, prin amănunte verbale.\nP.S. George Demetru Ladima intră cumva şi el în vreuna dintre aceste categorii de\nfiinţe, aparent desăvîrşite, notate însă prin vreun minus, sau prin vreun adaos, care face\nviaţa grea, imposibilă ?\nVreau să spun, talentul sau intransigenţa morală au ceva din surplusurile ridicole\nşi periculoase ale unui Rhynchophores, ale unui Macrophtalmes sau ale unui\nSophonyophore ? Să fie într-adevăr poetul un exemplar sortit să fie fatal şi „greu\ncenzurat de moarte\"?\nF.V.\n¹ Se pot da aci în notă, ca să poată fi sărite, două articole, din două reviste dintre cele împrumutate\nde la Bulgăran şi însemnate cu sublinieri de către Ladima, şi care, de altfel, se pare că l-au impresionat\nfoarte mult. Cel dintîi e o conferinţă a savantului sir James Jeans, ţinută la Universitatea din Cambridge,\nsub titlul Soarele care moare.\n„Cunoaştem stele care abia de sunt mai mari ca pămîntul, cele mai multe sunt atît de mari, că sute\nde pămînturi ar încăpea în fiecare din ele şi tot ar mai rămîne loc destul; ba ici-colo întîlnim cîte o stea\nuriaşă care ar putea cuprinde milioane de pămînturi. Şi numărul total al stelelor este, fără îndoială,\nînvecinat cu numărul total al firelor de nisip de pe toate ţărmurile tuturor mărilor din lume. Atît e de\nmică locuinţa noastră în spaţiu în comparaţie cu substanţa totală a universului.\nMulţimea aceasta imensă de stele rătăceşte prin spaţiu; unele se grupează pentru a călători\nfmpreună, dar cele mai multe sunt călătoare solitare. Şi ele pribegesc prin universul atît de spaţios că\napropierea unei stele de alta e un eveniment de o raritate aproape neimaginabilă. Majoritatea lor\ncălătoresc într-o izolare splendidă, ca un vapor pe un ocean pustiu, fntr-un model în care stelele ar fi ca\nnişte vapoare, fiecare vapor s-ar afla în medie la mai mult de un milion de mile de vecinul său cel mai\napropiat, astfel că se înţelege lesne pentru ce asemenea corabie arareori poate ajunge să se întîlnească cu\naltă corabie.\nNoi credeam, totuşi, că acum vreo două miliarde de ani acest rar eveniment s-a împlinit şi că o stea,\nîn goana sa oarbă prin spaţiu, s-a nimerit să se întîlnească cu soarele nostru. Precum soarele şi luna\nprovoacă mare pe pămînt, Iot aşa steaua aceasta trebuie să fi stîrnit maree pe suprafaţa solară. Dar cît de\ndeosebite, fireşte, de mareele plăpînde pe care le ridică masa modestă a lunii pe oceanele noastre! Un val\ngigantic trebuie să fi străbătut suprafaţa soarelui, spre a alcătui în cele din urmă un munte de o înălţime\nprodigioasă, mărindu-se necontenit pe măsură ce se apropia cauza acestei tulburări. Apoi, mai înainte ca\nsteaua străină să fi început a se depărta din nou, atracţiunea ei devenise atît de puternică, încît muntele\nacesta a fost sfărîmat şi s-a împrăştiat în fragmente mici pînă la mari depărtări, întocmai cum coama unui\nval îşi aruncă departe spumele. Şi de atunci acele mici fragmente gravitează neîncetat împrejurul soarelui,\npărintele lor. Sunt planetele, cele mari şi cele mici, dintre care una e pămîntul nostru.\nSoarele şi celelalte stele pe care le vedem pe cer sunt toate de o căldură imensă -mult prea mare ca\nviaţa să se poată stabili pe ele. La fel erau, fără îndoială, şi fragmente expulzate din soare în clipa\nsfărîmării lor. încetul cu încetul, însă, ele s-au răcit atît de mult, că azi nu le-a mai rămas căldură proprie,\ntemperatura lor actuală fiind datorită în întregime radiaţiei pe care Ie-o dăruieşte soarele. Pe urmă, nu\nştim nici cum, nici cînd, nici de ce, unul din aceste fragmente în curs de răcire a dat naştere vieţii. A\nînceput cu organisme simple, care nu erau capabile a face altceva decît să se reproducă şi să moară. Din\naceste umile începuturi însă a izvorît un curent vital care, progresînd prin complexităţi tot mai mari, a\nsfîrşit prin a produce fiinţe ce îşi fac un temei al vieţii din emoţiile şi ambiţiile lor, din judecăţile lor\nestetice şi religiile lor, în care sunt conservate cu evlavie speranţele lor cele mai înalte şi aspiraţiile lor cele\nmai nobile.\nNu putem afirma nimica, dar e cu totul verosimil că omenirea în acest chip şi-a dobîndit existenţa.\nInstalaţi pe microscopicul nostru fragment de fir de nisip, am ajuns a ne sili să pătrundem natura şi\nscopul universului care ne înconjoară locuinţa noastră în spaţiu şi timp. Prima noastră impresie e ceva ce\nseamănă cu groaza. Universul ne îngrozeşte prin imensitatea nesocotită a distanţelor sale, prin lungimea\nde neconceput a perspectivelor sale de timp, care reduce toată istoria omenirii la durata unei clipiri din\nochi, prin extrema noastră singurătate, prin neînsemnătatea materială a locuinţei noastre în spaţiu — a",
  "milioana părticică a unui fir de nisip dintre toate firele de nisip de pe toate ţărmurile lumii. Dar mai\npresus de toate ni se pare îngrozitor universul, fiindcă pare a fi indiferent faţă de orice fel de viaţă\nasemănătoare cu a noastră; emoţia, ambiţia şi succesul, arta şi religia, toate acestea par străine de\nplanurile sale. Ar trebui poate chiar să se spună că universul pare ostil oricărei vieţi asemănătoare cu a\nnoastră. Spaţiul gol, în cea mai mare parte, e atît de rece, că distruge prin îngheţ orice vietate; partea cea\nmai mare a materiei răspîndită în spaţiu e, tocmai dimpotrivă, atît de arzătoare, că face\nimposibilă orice viaţă; spaţiul e brăzdat şi corpurile astronomice sunt bombardate neîncetat de felurite\nradiaţii dintre care multe sunt probabil defavorabile vieţii, ba chiar sunt capabile s-o nimicească.\nÎntr-un astfel de univers am picat noi oamenii, fără să prea ştim cum, dacă nu cumva din greşeală,\nîn orice caz prin efectul a ceea ce se poate numi cu multă dreptate un accident. întrebuinţarea acestui\ncuvînt nu înseamnă că ar fi surprinzător că pămîntul nostru există, căci accidente vor fi totdeauna, şi dacă\nuniversul va mai dura destul timp, e probabil că toate accidentele ce se pot concepe se vor realiza la\ntimpul lor. Huxley, mi se pare, a spus că dacă am pune şase maimuţe să bată, fără nici o noimă, la nişte\nmaşini de scris mai multe milioane de milioane de ani, ele ar ajunge în mod fatal, cu timpul, să scrie toate\ncărţile ce se păstrează la British Museum. Dacă, examinînd ultima pagină compusă de o astfel de\nmaimuţă, am constata că, întîmplător, ţăcăneala ei orbească a produs un sonet de Shakespeare, am avea\ndreptul să socotim acest accident remarcabil, dar dacă am trece în revistă milioanele de pagini, produse\nîntr-un număr imens de milioane de ani, noi putem fi siguri dinainte că undeva seva găsi un sonet de\nShakespeare, produs al jocului orb al întîmplării. La fel e şi cu milioanele de milioane de stele ce rătăcesc\norbeşte timp de milioane de milioane de ani prin spaţiu; prin firea lucrurilor ele trebuie să întîmpine tot\nfelul de accidente posibile; aşa încît vor trebui în mod necesar să dea naştere, cu timpul, unui număr\ndeterminat de sisteme planetare. Totuşi, numărul acestora va fi infim în comparaţie cu numărul total al\nstelelor de pe cer.\nRaritatea aceasta a sistemelor planetare e un punct important, fiindcă, după cîte vedem, viaţa, aşa\ncum o cunoaştem noi, nu poate lua fiinţă decît pe planete ca pămîntul nostru. Ca ea să poată apărea,\ntrebuiesc condiţii fizice convenabile, între care cea mai importantă e tot temperatura care să permită\ncorpurilor să existe în stare lichidă.\nStelele însele trebuiesc date la o parte, fiindcă sunt prea calde. Le putem socoti ca o imensă\nmultitudine de focuri împrăştiate prin spaţiu, răspîndind căldură într-un climat care nu trece de circa\npatru grade peste zero absolut, cam - 269 C, şi care e chiar mai rece în vastele spaţii ce se întind dincolo de\nCalea Laptelui. Departe de focurile stelare stăpîneşte acest frig inimaginabil de sute de grade; în\napropierea lor e însă o căldură de mii de grade, care face să se topească toate corpurile solide şi să se\nevaporeze toate lichidele.\nViaţa nu poate exista decît înlăuntrul unei zone temperate ce înconjoară pe fiecare dintre focurile\nacestea cereşti la o distanţă anume. în afară de zonele acestea, viaţa ar fi ucisă de frig, mai înlăuntru ea ar\nfi arsă de căldură. Un calcul sumar arată că zonele înlăuntrul cărora viaţa este posibilă, adunate toate\nlaolaltă, formează mai puţin de o miliardime de milionime a spaţiului întreg. Apoi chiar înlăuntrul\nacestor zone viaţa trebuie să fie extrem de rară, căci faptul de-a proiecta departe planete, cum a fost\nsoarele nostru, e un accident atît de puţin frecvent pentru un soare, încît probabil de abia una la 100.000\nde stele posedă o planetă care se învîrteşte în jurul ei în zona aceasta redusă unde viaţa e posibilă.\nPentru acest motiv pare imposibil ca universul să fi fost conceput la origine cu scopul de a produce\nviaţa; dacă ar fi fost aşa, ne-am fi putut aştepta să găsim o proporţie mai echitabilă între enormitatea\nmecanismului şi rezultatul obţinut. La prima vedere cel puţin, viaţa pare a fi numai un subprodus fără\nnici o importanţă; noi, fiinţele vii, suntem într-un fel alături de linia principală.\nNu ştim dacă nişte condiţii fizice convenabile sunt suficiente în sine pentru a produce viaţa. O\nanume şcoală pretinde că pe măsură ce pămîntul s-a răcit, a fost natural şi aproape inevitabil să se nască\nviaţa. Alta susţine că un prim accident dînd fiinţă pămîntului, un al doilea a fost necesar pentru a\nproduce viaţa. Constituanţii elementari ai unei fiinţe vii sunt atomi chimici cu totul ordinari: carbon, aşa\ncum îl găsim în seu ori în funingine, hidrogen şi oxigen, aşa cum se găsesc în apă; azot, aşa cum\nalcătuieşte cea mai mare parte a atmosferei; şi aşa mai departe. Toate felurile de atomi necesari vieţii au\ntrebuit să existe pe pămîntul nou-născut. Din cînd fn cînd fntîmplarea a putut face ca un grup de atomi să\nse grupeze fntocmai în felul cum sunt grupaţi în celula vie. De fapt, fntr-un răstimp suficient de lung,\ntrebuia cu certitudine să se grupeze astfel, cu aceeaşi certitudine cu care cele şase maimuţe trebuiau într-\nun răstimp suficient să sfîrşească prin a tapa pe maşinile lor un sonet de Shakespeare. Dar atunci atomii\naceştia astfel grupaţi alcătui-vor oare ei o celulă vie?\nCu alte cuvinte, o celulă vie este ca o simplă grupare de atomi ordinari potriviţi într-un fel insolit\noarecare, sau este ceva mai mult? Este ea numai un ansamblu de atomi, sau ansamblu de atomi plus\nviaţa? Sau iarăşi, cu alte cuvinte, un chimist suficient de abil ar putea oare crea viaţă plecînd de la atomii",
  "necesari, cum un copil creează o maşină cu piesele din cutia de jucării, şi pe urmă să o facă să\nfuncţioneze? Ignorăm răspunsul. Cînd va veni, el ne va indica dacă alte lumi nu sunt locuite ca a noastră\nşi, prin urmare, va influenţa considerabil interpretarea noastră asupra sensului vieţii; s-ar putea chiar ca\nacest răspuns să producă mai mare revoluţie în gîndirea umană decît sistemul astronomic al lui Galilei\nsau doctrina biologică a lui Darwin.\nCeea ce ştim perfect totuşi este că dacă materia vie se compune din atomi cu totul ordinari, aceia\ndin care se compune în mare parte au o aptitudine specială de a se coagula în grupări, în „molecule\"\ndeosebit de voluminoase.\nCei mai mulţi atomi nu posedă proprietatea aceasta. Atomii de hidrogen şi de oxigen, de pildă, se\npot combina pentru a forma moleculele de hidrogen (H2 sau H3), de oxigen sau de ozon (O2 sau O3), de\napă (H2O), sau de apă oxigenată (H2O?), dar nici unul din aceşti compoziţi nu cuprinde mai mult de\npatru atomi. Adăogirea azotului nu schimbă mare lucru: compuşii hidrogenului, oxigenului şi azotului\ncuprind toţi relativ puţini atomi. Dar o adăogire ulterioară de carbon transformă complet tabloul; atomii\nde hidrogen, de oxigen, de azot şi de carbon se combină pentru a forma nişte molecule cuprinzînd sute,\nmii şi chiar zeci de mii de atomi. Corpurile vii sunt alcătuite în esenţă din asemenea molecule. Cu vreun\nsecol în urmă se admitea încă, obicinuit, că ar fi necesară un fel de forţă „vitală\" pentru a produce aceste\nmolecule, uriaşe, precum şi celelalte substanţe care intră în compoziţia corpurilor vii. Dar iată că Wohler,\nîn laboratorul său şi prin proce-deurile fireşti ale sintezei chimice, a produs ureea (CO2) (NH2), care este\nun produs tipic animal; pe urmă s-a realizat sinteza şi altor elemente ale corpurilor vii. Azi fenomenele ce\nse atribuiau odinioară „forţei vitale\" se interpretează unele după altele prin mijlocirea procedeelor\nordinare ale fizicii şi ale chimiei. Deşi problema e încă departe de soluţia ei, devine din ce în ce mai\nprobabil că ceea ce deosebeşte special materia corpurilor vii este prezenţa, nu a unei „forţe vitale\", dar a\nacestui element cu totul banal, carbonul, totdeauna în combinaţie cu alţi atomi, cu care împreună\nformează molecule excepţional de voluminoase.\nDacă este aşa, atunci viaţa nu există în univers decît pentru că atomul carbonului posedă anume\nproprietăţi excepţionale. Interesul pe care-l prezintă carbonul din punct de vedere chimic rezidă, fără\nîndoială, în faptul că acest element formează un fel de tranziţie între metale şi metaloide, dar pînă acum\nnu se cunoaşte în constituţia fizică a atomului de carbon nimic ce ar putea explica aptitudinea-i cu totul\nspecială de a lega împreună alţi atomi. Atomul de carbon se compune din şase electroni care se învîrtesc\nîn jurul unui sîmbure central ca şase planete gravitînd în jurul unui soare; el pare a nu se deosebi de cei\ndoi vecini ai săi mai apropiaţi în tabloul de elemente chimice, atomii de bor şi de azot, decît că posedă cu\nun electron mai mult decît primul şi cu un electron mai puţin decît al doilea. Totuşi această uşoară\ndiferenţă trebuie să explice în ultimă instanţă toată diferenţa dintre viaţă şi absenţa de viaţă. Fără\nîndoială, raţiunea pentru care atomul cu şase electroni posedă aceste proprietăţi remarcabile îşi are\noriginea în vreo lege primordială a naturii, pe care fizica matematică încă n-a ajuns s-o pătrundă.\nChimia mai cunoaşte şi alte cazuri similare. Fenomenul magnetismului permanent apare într-un\ngrad exagerat în fier şi într-un grad mult mai redus la vecinii săi, nichelul şi cobaltul. Atomii acestor\nelemente posedă cîte 26, 27 şi 28 de electroni. Proprietăţile\nmagnetice ale celorlalţi atomi sunt, în comparaţie, aproape neglijabile. S-ar părea deci\ncă, deşi nici aici fizica matematică n-a lămurit încă chestiunea, magnetismul ar depinde de proprietăţile\nparticulare ale atomilor cu 26, 27 şi 28 de electroni, şi mai cu seamă de le celui dintîi. Un al treilea\na\nexemplu ni-1 oferă radioactivitatea care se limitează, în afară de excepţii aproape neînsemnate, la grupul\nde atomi posedînd de la 83 la 92 electroni; „ici aici nu ştim pentru ce. Astfel singurul lucru ce ni-1 poate\nspune chimia este că viaţa trebuie pusă în aceeaşi categorie ca magnetismul şi radioactivitatea. Universul\ne construit fn aşa fel, încît să funcţioneze după anumite legi. După aceste legi, atomii care posedă nurne\na\nnumăr definit de electroni, adică 6, de la 26 la 28 şi de la 83 la 92, au anume proprietăţi speciale care se\nmanifestă în fenomenele vieţii, ale magnetismului şi ale radioactivităţii. Un creator atotputernic, pe care\nnu l-ar fi împiedicat nici o limitare, n-ar fi fost redus la legile care guvernează universul actual; el ar fi\nputut alege să construiască un univers conform cu oricare din infinita multiplicitate de grupuri de legi\nposibile. Dacă fi adoptat un alt ansamblu de legi, alţi atomi particulari ar fi putut poseda alte proprietăţi\naf\nspeciale legate de constituţia lor. Nu putem spune care anume, dar că viaţa, £a şj magnetismul şi\nradioactivitatea, poate să nu fie decît o consecinţă accidentală a gj-upului particular de legi care\ncîrmuieşte universul actual.\nEste adevărat că cuvîntul „accidental\" se pretează la discuţii. Căci pentru ce creatorul universului\nn-ar fi ales un grup special de legi, tocmai pentru că aceste legi aveau să tragă jupă ele apariţia vieţii? De\nce n-ar fi fost acesta felul său de a crea viaţa? Atîta timp cît onsiderăm pe creator o fiinţă antropomorfică,\nc\nanimată de sentimente şi de interese asemănătoare cu ale noastre, nu se poate răspunde la obiecţia\naceasta decît cel mult prin observaţia că, o dată admis postulatul unui astfel de creator, nici o discuţie nu",
  "poate adăuga mare lucru la ceea ce s-a acceptat dintru început. Dar dacă alungăm din spiritul ostru orice\nrt\nurmă de antropomorfism, nu mai avem nici un motiv să presupunem că legile ctuale ar fi fost alese\nînadins pentru a produce viaţa. Ar fi fost tot atît de raţional, de jldă, să gîndim că ele au fost alese pentru\na produce magnetismul sau radioactivitatea ba chiar mult mai raţional, fiindcă, după toate aparenţele,\nfizica joacă în natură, ncomparabil, un rol mai mare decît biologia. Dacă o considerăm dintr-un punct de\nedere strict material, extrema neînsemnătate a vieţii ar putea contribui mult la distrugerea opiniei că viaţa\naceasta ar fi putut interesa cîndva deosebit pe marele arhitect al universului.\nO comparaţie familiară va limpezi poate mai bine situaţia. Un marinar fără imaginaţie, obicinuit a\nface noduri, nu ar putea crede în posibilitatea trecerii oceanului dacă n-ar exista posibilitatea de a face\nnoduri. O funie însă nu se poate înnoda decît într-un spaţiu cu trei dimensiuni: nici un nod nu e\nsusceptibil de a se realiza într-un spaţiu de 1,2, 3, 4, 5, sau orice alt număr de dimensiuni. De aci\nmarinarul nostru fără imaginaţie ar putea deduce că un creator binefăcător trebuie să fi luat pe marinari\nsub protecţia sa deosebită; că acest creator a voit ca spaţiul să aibă trei dimensiuni, anume pentru ca în\nuniversul creat de dînsul să se poată face noduri şi să se treacă oceanul - cu un cuvînt, că spaţiul are trei\ndimensiuni pentru ca să poată exista marinari. Acest raţionament pare a avea aceeaşi valoare la\nargumentul de mai sus; într-adevăr viaţa, considerată în ansamblul ei, şi facultatea de a face noduri au\ncam aceeaşi importanţă; şi una şi cealaltă nu alcătuiesc decît o fracţiune cu totul fără însemnătate a\nactivităţii totale a universului material.\nDeci, după actualele date ale ştiinţei, în acest fel surprinzător»am ajuns să existăm. Iar mirarea\nnoastră nu poate decît să sporească, îndată ce căutăm să trecem de la foblema originilor la aceea a\nscopului existenţei noastre, adică dacă încercăm să prevedem ce rezervă rasei noastre destinul.\nViaţa, aşa cum o cunoaştem, nu poate exista decît fn condiţii convenabile de lumină şi căldură; noi\nînşine nu existăm decît pentru că pămîntul primeşte de la soare exact cantitatea necesară de radiaţie; dacă\ns-ar rupe echilibrul într-un sens sau altul, exces sau lipsă, viaţa ar dispărea inevitabil de pe globul nostru.\nŞi trăsătura esenţială a situaţiei este că echilibrul se poate rupe foarte lesne.\nOmul primitiv trăind în zona temperată a pămîntului a trebuit să vază cu un fel de groază epoca de\ngheaţă coborînd peste aşezările lui; în fiece an gheţarii ajungeau mai jos în văi; în fiecare an soarele părea\nmai puţin capabil de-a furniza căldura pe care o reclama viaţa. Pentru el, ca şi pentru noi, universul părea\na fi ostil vieţii.\nNoi, care trăim acum în zona îngustă temperată din jurul soarelui şi care căutăm să străbatem\ndepărtările viitorului, vedem că suntem ameninţaţi de o epocă de gheaţă cu totul diferită. întocmai\nprecum Tantal, stînd în picioare într-o apă destul de adîncă încît aproape să-l înece, era totuşi condamnat\nsă moară de sete, la fel este destinul tragic al rasei noastre de a fi condamnată să moară de frig în timp ce\ncea mai mare parte a substanţei universului va rămîne atît de arzătoare că în ea viaţa nu se va putea\nadăposti. Soarele, neavînd nici o sursă exterioară de căldură, va emite fatal din ce în ce mai puţine radiaţii\ngeneratoare de viaţă şi prin aceasta chiar zona temperată a spaţiului în care viaţa poate exista va trebui să\nse reducă încetul cu încetul şi să alunece spre frig şi spre întunecimile exterioare.\nPe cît putem prevedea ele vor continua să activeze pînă cînd frigul va fi ucis viaţa pe pămînt afară\ndacă vreo ciocnire sau vreun cataclism nu vor interveni şi nu vor distruge viaţa mai curînd printr-o\nmoarte mult mai rapidă. Acest destin în perspectivă nu e rezervat numai pămîntului nostru; alţi sori vor\nmuri ca şi al nostru şi viaţa care ar putea exista pe alte planete va avea şi acolo acelaşi sfîrşit fără glorie.\nFizica ne ţine acelaşi limbaj ca şi astronomia. Căci independent de orice consideraţie astronomică,\nprincipiul general al fizicii, cunoscut sub numele de a doua lege a termodinamicii, prezice că universul\nnu poate avea decît un singur sfîrşit, o „moarte termică\", atunci cînd energia totală a universului va fi\ndistribuită uniform şi cînd toată substanţa sa va avea aceeaşi temperatură. Temperatura aceasta va fi însă\natît de joasă, că va face imposibilă orice viaţă. N-are importanţă pe ce cale se va ajunge la această stare\nfinală; toate drumurile duc la Roma şi sfîrşitul călătoriei nu poate fi altul decît moartea universală.\nDar atunci la atîta se reduce viaţa? A cădea aproape din greşeală într-un univers care n-a fost făcut\npentru viaţă şi care, după toate aparenţele, îi e complet indiferent sau chiar hotărît ostil. A rămîne\ncramponaţi pe un fragment de fir de nisip pînă ce frigul morţii ne va fi nimicit; a ne pavana un răstimp de\no oră pe teatrul nostru minuscul, ştiind foarte bine că aspiraţiile noastre sunt toate condamnate la un eşec\nfinal şi că tot ce vom fi făcut va trebui să piară împreună cu rasa noastră, lăsînd universul ca şi cînd noi n-\nam fi existat?\nAstronomia pune întrebarea, dar cred că răspunsul trebuie să-1 cerem fizicii. Căci astronomia\npoate să ne demonstreze aranjamentul actual al universului, vidul şi imensitatea spaţiului şi\nneînsemnătatea locului ce-l ocupăm noi într-însul; ea poate chiar să ne spuie cîte ceva şi despre natura\nschimbărilor produsă de trecerea timpului. Dar trebuie să pătrundem adînc în natura fundamentală a",
  "lucrurilor înainte de a putea spera un răspuns la întrebarea noastră. Iar aceasta nu mai ţine de domeniul\nastronomiei; dimpotrivă, ancheta aceasta ne duce de-a dreptul în inima fizicii moderne.\"\nFragmentul de mai jos e scos din celălalt articol împrumutat de Bulgăran, publicat într-o mare\nrevistă franceză, şi intitulat Evoluţia e oare revolută?\n„Fiinţele vii sunt departe de a fi toate capodopere. Cum notase deja Theophraste d'Eresos, sunt în\nnatură multe lucruri rău făcute, sunt multe note false în pretinsa «simfonie a adaptărilor», care ar fi lumea\nanimată.\nSe cunosc animale care se împiedică în ghearele lor prea lungi, altele care pot abia să se mişte, abia\nsă mănînce, sau abia să se reproducă; în sfîrşit, animale atît de defectuoase şi de greşit făcute, cît pot să\nfie, aşa cum sunt ele. Nedinţatele şi cetaceele sunt, spune Guye'not, «colecţii de monstruozităţi»;\nfurnicarul merge greu pe cioatele lui cu gheare. Mezoplodonul are dinţi mediani şi îndoiţi înăuntru, care\nîi închid aproape cu totul gura; Leneşul are gheare aşa de mari, că nu poate să meargă şi e silit să rămîie\nagăţat de ramurile arborilor.\nIată păsări dăruite cu ciocuri straniu de incomode: Rhyncops, a cărui mandibulă inferioară întrece\ncu mult pe cea superioară; Anastomus, cu ciocul deschis, Cataoul, cu ciocul prea masiv, Avocetta, cu\nciocul prea subţire. Iată tritonii Molge, Waltilii şi Tylotriton, ale căror coaste sunt aşa de ascuţite, că le\ngăuresc pielea. Iată Cetoniile crematoşilide şi clavigeride, pe care o gură prea astupată le face incapabile\nsă trăiască fără ajutorul furnicilor. Iată fluturi, frigani şi efemere care n-au trompă. Iată larve de\nmonstrilide lipsite de tub digestiv. Alături de aceste fiinţe, care abia trăiesc, iată încă fiinţe baroce\nprevăzute cu structuri fanteziste inutile şi jenante: Rhynchophores, cu gîtul peste măsură de mare,\nMacrophtalmes, cu ridicole peduncule oculare, Sophonyophore, cu uimitoare excrescenţe frontale,\nAcanthocines, cu antene nedefinite.\nÎn prezenţa acestor creaturi schiloade, pocite, caricaturale, cum să nu convii cu ipoteza\nmutaţionistă care face să iasă lumea vie dintr-o serie de îmtîmplări greu cenzurate de moarte ?\"",
  "E P I L O G\nII\nPovestit de autor\nDe la întîlnirea din dreptul Cercului Militar, cînd, arătîndu-mi o trecătoare banală\nşi gîndind la poetul nefericit, Fred Vasilescu simţise un gol în propria lui existenţă, nu\nne mai întîlnisem. Ades îi telefonam ca să văd dacă îşi ţine făgăduiala dată.\nPînă la începutul lui octombrie, nu se decisese să-mi scrie întîmplarea aceasta, din\naugust, care-l tulburase atît.\n- Poimîine e 1 octombrie... încep la 1 octombrie.\nI-am arătat că acesta e pretext de şcolar leneş... Numai şcolarii lăsători, leneşi, se decid\nsă înveţe bine „începînd în ziua întîia a trimestrului\", sau îşi fac frumos temele numai\ncînd inaugurează caiete „noi\".\n- Poate că e adevărat... Dar mai e şi altceva... E un reprezentant al unei fabrici\nengleze de avioane în Bucureşti şi trebuie să mă ocup de el. La sfîrşitul lunii pleacă...\nîntr-adevăr s-a apucat să scrie. Mi-a arătat, tot la telefon, că „merge greu\". Că frazele se\nfac mai mari decît ar vrea el, şi-şi încurcă pro-poziţiunile. I-am recomandat procedeul\nexcelent al parantezelor şi, la nevoie, al frazelor fără sfîrşit. A rîs şi mi-a promis că aşa o\nsă facă.\nPe la jumătatea lunii ne-am întîlnit la curse. Cîştigase un premiu însemnat cu un\ncal în care pusese mari speranţe şi era aproape fericit... Venind de la cîntar, după cursă,\ndistrat de bucurie, m-a luat de braţ şi mi-a spus că „trebuie\" să ne întîlnim, că vrea să-mi\nvorbească... Era oarecare incoherenţă în tonul lui, din pricină că era aşteptat de un grup\nde tinere doamne, şi eu îl ţineam în loc. Dar pentru că mi se părea totuşi că într-adevăr\nvrea să-mi vorbească, am stăruit.\n- Cum merge subiectul?\nFluid, plutind deasupra momentului...\n- Nu ştiu... dacă e bine sau rău... Nu-mi dau seama dacă-ţi va fi de folos, dar de-\nabia aştept în fiecare zi să mă văd în odaia mea de lucru,la masa de scris... E o adevărată\nvoluptate... Dimineaţa nu scriu, numai zbor... Cum sfîrşesc masa, de la restaurant mă\nduc de-a dreptul acasă... între 3 şi 9 seara, căci numai atîta scriu pe zi... nu sunt acasă\npentru nimeni... De multă vreme n-am mai fost atît de mulţumit... Ascultă, „trebuie\" să-\nţi vorbesc... Dă-mi mîine un telefon... Şi făcînd un gest puţin pripit: Nu cunoşti pe\ndoamna Demetriade?... Hai să te prezint... Am în|eles că bănuia că îl ţiu în loc anume ca\nsă mă prezinte, cum fac unii vizite riscate în timpul mesei, şi am refuzat, mulţumindu-i.\nM-a bătut cineva pe umăr şi ra-am întors. E un fost colaborator al ziarului Le Progris, de\ncîteva ori deputat, care m-a apostrofat, amical şi mirat:\n- Eşti prieten cu Fred Vasilescu?...\nDestul de surprins am fost eu de această mirare.\n- Da... e un prieten foarte agreabil...\n- Ei, ce spunea?... Era radios că a luat două sute de mii de lei?\nM-a luat de braţ, protector şi cordial, şi am pornit spre ghereta albă şi spînzurată a\npotoului... Deşi era o zi de toamnă frumoasă, cu albastrul înalt, era lume puţină... Mai\nmult obişnuiţii, ca să zic aşa...\nM-a surprins acreala cu care fostul deputat şi secretar general m-a întrebat despre\nprietenul meu.",
  "- Cred că dacă Fred Vasilescu ar urmări să cîştige., bani... în primul rînd n-ar ţine\ngrajd de cai de curse, nu?\nMi-a răspuns cu un ton indiferent şi ironic:\n- Crezi?\n- Cum să nu cred... Un grajd de curse costă şi nu aduce nimic. Mi-a repetat\nautomat şi poros:\n- Crezi?\n- Fără îndoială că da...\nA început să-şi însemneze cu creionul în program.\n- De unde ştii că Fred Vasilescu nu urmăreşte ceva... cu grajdul lui?\n- Ambiţia puerilă de a figura printre proprietari?\nE adevărat că oarecare diferenţă de vîrstă putea îngădui convorbitorului meu un ton de\nsuperioritate, exagera însă în maniera lui condescendent cordială.\n- Dragă prietene, Fred Vasilescu ţine cu orice preţ ca la patruzeci-cincizeci de ani\nsă devină membru al Jockey-Clubului.\nMi s-a părut o glumă dintre cele mai năzdrăvane din cîte puteam\nauzi.\n- Cum? începe cu cai de curse, la douăzeci şi cinci de ani ca să pregătească o\nalegere peste un sfert de veac?\n- Da, şi nici atunci nu va reuşi.\nMi se părea cu adevărat poznaşă afirmaţia, iar nedumerirea mea era atît de\nevidentă, atît de profund sinceră, că fostul deputat s-a tulburat.\n-Ascultă, dumneata nu ţii de pe acum să fii membru al Academiei?Tot aşa Fred\nVasilescu îşi pregăteşte de pe acum alegerea la Jockey-Club.\nÎmi venea să rîd.\n- Trebuie să-ţi spun mai întîi că nici prin cap nu-mi trece să ajung la Academie.\nDar în sfîrşit, Academia e Academie... fie ea şi românească... Dar Jockey-Clubul...\nromînesc? iartă-mi expresia! Şi încă să-ţi faci un ideal din el? E, orice ai spune, puţin\ncomic. Mai vîrstnicul meu prieten era foarte iritat acum.\n- Dumneata ştii că membri ai Academiei au căzut la alegerea de la Jackey-Club?\n- N-am ştiut... şi, îngăduie-mi să ţi-o spun, nu cred nici acum Mi-a citat atunci\nnume care m-au nedumerit şi a trebuit să convin...\n- Bine, înţeleg, aţi refuzat un scriitor, sunteţi oarecum consecvent cu\ndumneavoastră. Dar Fred Vasilescu e un monden, ca să zic aşa în sfîrşit, unul din ai\ndumneavoastră?...\nFără să mă privească, în timp ce ocoleam tribuna spre paddoc, mi-a spus cu o\nprofundă convingere, cu un accent neaşteptat şi inexplicabil de grav şi de hotărît:\n- Dragul meu, băiatul Lumînărarului, orice ar face, nu va fi niciodată membru al\nJockey-Clubului..- De altminteri, ce mai vrea? E imens de bogat, adică tată-său... E tînăr,\nfrumos, are femeile cele mai bine din Bucureşti... Ce e prea mult strică...\nMărturisesc că aşa înţeleg lucrurile, şi oricît de comică mi se părea ambiţia de a fi\nmembru al Jockey-Clubului, conveneam că fostul colaborator al lui Marghiloman are\ndreptate.\nÎşi nota acum călăreţii, deşi nu juca, fiindcă era ruinat.\n- Şi pe urmă, noi nu înţelegem stăruinţa lui, acum cînd la Aero-Club a devenit un\nfactor important...\nDe altfel, cred că niciodată Fred Vasilescu nu s-a gîndit mai puţin la Jockey-Club\ndecît în aceasta lună. Din cîteva convorbiri la telefon am înţeles ce uimitoare",
  "descoperire a fost pentru el posibilitatea de eliberare prin scris. Refulînd ani de zile un\nmister ca pe un germen distructiv, în adîncul organic, închis cu taina lui în el însuşi, ca\nşi cînd ar fi fost încarcerat cu un dement, expresia devenită posibilă căpăta pentru el\nsensul unei evadări.\n- Scriu, mă plimb prin casă, gîndesc, mă trîntesc pe divan, fumez iar scriu... E o\nbucurie pe care nu ţi-o pot povesti... Mă lămuresc pentru mine însumi... şi, aşa văzute,\nchiar suferinţele trecutului capătă un soi de îndulcire care le face suportabile... O durere\npovestită e o durere nu diminuată, dar armonioasă, aşa ca un soi de operaţie pentru\ncare eşti pregătit cu cocaină. Bucuria scrisului e mai tare ca heroina însăşi. Şi chiar la\ntelefon, i-am simţit prin voce frîngerea de înjunghiat: Ah, dacă s-ar putea povesti\ntotul...\nCaietele, pagini mari de coală, mi le-a trimis tocmai o zi sau două după\ncincisprezece noiembrie ... Mi-a dat un telefon la gazetă...\n- Diseară la nouă vine şoferul meu să-ţi aducă o mapă cu toate prostiie pe care le-\nam scris.\nI-am răspuns cu promptitudine:\n- Astă-seară, pînă mîine dimineaţă la nevoie, citesc tot ce mi-ai trimis.\n- Da ? vrei să ne vedem mîine ? ... să-mi spui dacă notele îţi pot fi de folos ? Hai să\nluăm masa împreună mîine seară...\n-Negreşit.\n-Unde ? ai vreo preferinţă ?...\nŞi am fixat un restaurant în oraş.\n-Vii la timp ?\n- Mîine de dimineaţă zbor, după-masă dorm, iar la 9 seara vin să stăm de vorbă\npînă dimineaţă, dacă vrei... Voi fi absolut punctual.\nLa 9 seara n-a venit şi nu va veni niciodată. La Cameră se anunţase un discurs la\nmesaj de mare răsunet, dar un pisălog lungise oratoria lui provincială, ameninţînd să\nocupe toată şedinţa de după-masă. Celălalt a trebuit să fie amînat deci pentru a doua zi.\nCuloarele circulare, cu fotolii şi draperii verzi de-a lungul pereţilor, erau\nsomnolente, iar la bufet plictiseala incoloră. Mi-am cumpărat ţigări şi am coborît de pe\ndealul Mitropoliei prin şanţul în fundul căruia era aleea. Toamna tîrzie era frumoasă,\nînsă în ziua aceea era o lumină gălbuie, ceţoasă, un cer scămos şi scăzut, care nu lăsa\nfumul şi mirosul de benzină al maşinilor să se ridice. Nu era frig... Abia puţină\numezeală. Ici-colo; prin magazine, deşi era numai ora patru, se aprindeau lumini...\nÎn dreptul bulevardului Regina Maria, plin de larmă în vehicule de tot soiul,\nvînzătorii de ziare strigau ediţie specială ... Oricînt au abuzat cîteva ziare mici de aceste\nediţii, cînd unul dintre cele două cotidiane mari de informaţii scoate o ediţie specială,\nnu poţi să-ţi stăpîneşti un fior, ca pentru o întîmplare, uneori imens dinamică, în care\ndăinuirea sau voinţa sunt atinse ca de aripi mari nevăzute.\nErau patru rînduri, cu litere cît nucile negre, cu o cerneală groasă care se lua pe\ndegete.\nGROAZNIC ACCIDENT DE AVION\nAviatorul Fred Vasilescu a capotat, voind să aterizeze, din motive necunoscute\nîncă, lîngă Ciulniţa. Autorităţile au plecat la faţa locului. Cadavrul zvîrlit din nacelă\nşi decapitat e păzit de jandarmi. S-a deschis o anchetă pentru cercetarea cauzelor.",
  "Şi cu litere mult mai mici urma, jos, o telegramă externă fără importanţă.\nSe întîmplase în devenirea lumii ceva care nicicînd nu se va mai întîmpla. Gîndul\nbrutal, aprig, că nu-l voi mai vedea niciodată pe Fred Vasilescu, orice aş face, de s-ar\nfrînge tot fierul din lume, de s-ar prăbuşi sorii, mă copleşea şi mă înspăimînta ca\ninfinitul sensibilizat. Fred Vasilescu nu bănuia că el însuşi, chiar prin ce avea mai bun în\nel, era un exemplar menit „să fie cenzurat prin moarte\".\nZiarele de a doua zi au adus coloane întregi de amănunte şi numeroase fotografii\ncare, de altfel, erau ele însele un fel de moarte, căci, aşa cenuşii, poroase şi cu liniile\nsimplificate, nu mai înfăţişau nimic din tînărul blond, cu obrazul limpede, cu trăsături\nregulate şi evidente ca un cap de statuie grecească, doar cu fruntea puţin cam boltită\ndeasupra ochilor verzi adînci. Cu atît mai puţin aminteau de acel corp vînjos din\nsportivitate diversă, complementară, cu mişcări mlădioase de haiduc tînăr, afemeiat şi\ngînditor. încercase, profitînd de toamna prelungită, să bată recordul lumii de viteză pe\n500 kilometri, pe un avion romînesc din propria lor producţie. Deşi vremea era puţin\nschimbată, nu renunţase la zbor. Avea de făcut trei cireuituri deasupra Bărăganului, ca\nsă totalizeze kilometrii necesari. După întîiul, s-a răsturnat încercînd să aterizeze din\nmotive nebănuite, pe care avea poate să le lămurească ancheta. Impresia produsă de\nmoartea lui a fost adîncită şi de faptul că, abia cu două săptămîni înainte, se prăbuşise\nun tînăr locotenent, alt as strălucit al aviaţiei romîneşti.\nToate ziarele subliniau cu o dureroasă uimire că aviaţia romînească intrase într-o\nadevărată serie îndoliată.\nCortegiul mortuar, într-o după-amiază fără soare, dar nu rece, nici umedă, a scos\nlumea din casă, ca o înmormîntare de tenor. A luat parte şi unul dintre membrii\nregenţei, prieten al familiei.\nEu nu citisem, aşa cum îi făgăduisem, caietele trimise, chiar în noaptea aceea. Le-\nam descifrat cuprinsul numai în zilele următoare, într-o fierbere sufletească de bătălie.\nNu ştiu dacă vreodată aş fi putut să aflu ceea ce constituia dubla lui existenţă,\ndenunţată aci din capete de mărturisiri, din întorsături de frază, involuntare ca\nlapsusurile, sau, cine ştie, voite de el cu tensiunea de neînlăturat a unei fatalităţi.\nAbia în primăvară, după lungi dezbateri sufleteşti, m-am hotărît să aduc la\ncunoştinţa doamnei T. manuscrisul lui Fred Vasilescu. Teancul -acesta care închidea în\nel, calde încă de zbucium, două existenţe, îmi dădea un vag fior şi prin această\ncoincidenţă, care făcea ca a doua zi după ce l-a încheiat, Fred să se prăbuşească... A fost,\nparcă, o moarte amînată pînă la realizarea unui mod de perpetuare... Frenezia cu care el\ntranspunea, în aceste pagini, ceea ce era transmisibil din existenţa lui mă înfiora... De ce\nn-aş spune că gîndul unei sinucideri amînate îndelung nu mi se pare incompatibil cu\nîntîmplările din urmă. (Şi mai e şi faptul că e foarte greu să ştii dacă un aviator, dintre\naceştia, care încearcă totul, definitiv, la început de tot nu e îndemnat cumva şi de isonul\nunui gînd de sinucidere. Căci Fred Vasilescu începuse pilotajul din 1926.) Dar în sfîrşit,\nnu e decît - şi e mult mai logic să fie aşa - o simplă ipoteză dintre atîtea cîte se pot face în\nasemenea împrejurări... Şi ar trebui să-i atribui un soi de duplicitate - fie şi dezinteresată\n- dar duplicitate, prea brutală... presupunînd că, deşi hotărîse sinuciderea, tot mi-a dat\nîntîlnirea, cu atîta voie bună, la masa de seară.\nTotuşi pe doamna T. n-am pulut-o întîlni decît peste o jumătate de an, la începutul\nlui iunie. A doua zi după incinerarea lui Fred Vasilescu (aşa ceruse încă de pe cînd era\nîn viaţă), plecase la Viena. Cînd i se comunicase că e legatara lui - şi numaidecît a fost pe\nşoptite sfătuită să se intereseze de averea şi mai ales de obiectele rămase, ceea ce a\nrefuzat - fără să spună o vorbă, cu ochii duşi, s-a mulţumit să dea procură unui avocat.",
  "In cîteva ceasuri a aranjat totul pentru plecare, lăsînd pe asociata ci, şi mai ales pe\najutoare, la conducerea magazinului şi atelierelor.\nTrecusem pe la ea pe acasă de cîteva ori şi nu primisem decît lămuririle vagi ale\nservitoarei, o femeie aproape bătrînă, cu un aer de guvernantă. îmi lăsasem adresa, cu\nrugămintea de a fi înşliinlat îndată ce se înloarce. într-adevăr, am fost vestit printr-o\nscrisoare a doamnei T. chiar, care-mi da şi ora la care pot veni.\nDe două săptămîni ploua întruna şi pavajul oraşului era necontenit spălat de\nrăpăieli relativ liniştite. Spre seară ploaia înceta, iar crepusculul tîrziu avea inutile\nluminişuri de sidef; ochiurile de apă prin băltoace măsurau golurile pavajului, iar\nnoaptea se anunţa umedă, căci şi vegetaţia, îmbelşugată după atîtea zile de ploaie,\nrămînea apoasă.\nRevederile acestea sunt penibile prin începuturile convorbirii... în maşină aveam\nun trac de actor. łi-e necontenit teamă că n-ai să găseşti tonul just, gestul potrivit. întîia\nprivire e ca un joc de loterie. Te întrebi dacă ai să aduci vorba despre cel mort, dacă e\nlocul să ici o mutră îndurerată, sau eşti obsedat de ideca de a nu juca, dimpotrivă,\nteatru.\nAm urcat şovăind treptele înguste de beton pînă la etajul al doilea al casei din\nParcul Filipcscu... Mi-a deschis singură, fără să-mi spună o vorbă, dar zîmbindu-mi cu\nprietenie, cu o mişcare nervoasă de identificare. După ce mi-am lăsat trcncicotul în\nvestiarul îngust ca o celulă, am trecut în camera mare cît un hol, aranjată nepotrivit\ngusturilor comercializate ale proprietarei de magazin de mobilă modernă... Un divan\nlarg, în colţ, aşternut cu un covor caramanlîu, o masă joasă, făcută dintr-o tipsie cît o\nroată de car - de aramă bătută. Deasupra, etajere negre, nclăcuite, ocolind pereţii,\nînţesate de cărţi... Alte etajere tot negru-mat umpleau şi ceilalţi pereţi. Pe ele, fel de fel\nde obiecte, amintind probabil cîte ceva. Camera ar fi avut înfăţişarea unui birou dacă în\nmijloc n-ar fi fost o masă de sufragerie pătrată, acoperită cu un şal mare de toi, din cele\ncu care se acoperă pianele. In schimb, biroul era un soi de miniatură, abia mai înaltă de\no jumătate de metru... La care se sta pe un taburet ca de pian. Un bufet mare de tot\nreprezenta sufrageria propriu-zis. Un „ucenic fierar\" de Ressu, un portret de Marius\nBunescu şi un „pod în munte\" de Sion erau printre alte tablouri. După ce ra-am instalat\nîntr-un mic fotoliu de lemn negru, funinginos parcă, m-a întrebat nedumerită de ce îmi\nrotesc privirea atît de mirat.\n- Mi se pare atît de ciudat şi atît de conform unui proverb, ca dumneata, care eşti\nsocotită printre cei care au introdus mobila cubistă la noi, să păstrezi mai departe\nmobilierul vechi... îmi închipuiam că voi găsi aci totul schimbat într-un adevărat studio,\nacel gen de cameră modernă care foloseşte de sufragerie, odaie de lucru, odaie de\nprimire, în sfîrşit de toate, în afară de odaie de dormit.\nZîmbea cu fluiditate şi cu o participare totală, vag îndurerată, ca de obicei.\n- Dacă vrei, e un studio, în intenţie, căci corespunde definiţiei dumi-lale prin\narhitectură... Dar mobila n-aş putea s-o schimb niciodată.\nAm privit-o mirat, luînd din cutia cu ţigări oferită.\n- Niciodată ? Şi de ce ?\n- Nu ştiu, mi-ar părea că am murit.\n- Dar nu înţeleg deloc.\n- Nu pot să mă explic... Dar din interiorul acesta, care c viaţa mea, nu aş putea\nschimba niciodată nimic.\n- N-ai fost ispitită să-l înlocuicşli cu acea minunată decorativă modernă ?",
  "- Şi mie îmi pace nesfîrşit mobila modernă - şi s-a completat ca în paranteză -\nbineînţeles cînd nu e de prisos strîmbată şi împovărată, în loc de ornamentaţia veche de\nflori, cu muchii inutile şi cu temelii greoaie, care nu înseamnă nici un cîştig pentru\nfrumuseţe. Dar poţi să-ţi schimbi familia, chiar dacă o găseşti puţin demodată ? Poate că\ne şi o slăbiciune a mea... Nu ştiu dacă e un fel de oroare de necunoscut şi nou, sau mai\nmult o înrădăcinare în ceea ce a fost... Sufăr cînd se strică un obicei vechi, şovăi nesfîrşit\ncînd trebuie să înlocuiesc o slujnică obraznică sau leneşă, numai la groaza că nu voi mai\nvedea un obraz care mi-e familiar, fie şi în rău.\nCredeam la început că va trebui să mă explic asupra vizitei mele -şi era ceea ce mă\npreocupa pe drum, dar i s-a părut foarte firească, şi n-a fost nevoie de nici o justificare.\nAm întrebat-o pe unde a călătorit.\n- V-a fost dor de Bucureşti ?\nPărea foarte încurcată şi puţin iritată.\n- Uite, trebuie să mă contrazic numaidecît... Nu-mi place tot ce e al meu... chiar şi\noraşul acesta, de pildă... Nu... In străinătate e lotul larg... poţi respira în voie... Nu-li\nîmpiedică prea mult privirea, să zicem, case ieşite în mijlocul străzii. Nu te apasă\nnimic... Totul e curat... înalt... spaţios... Şi pe urmă noutatea străină e totală, nu e ca o\nspărtură sau cîrpitură în ceea ce a fost. Nici o clipă nu m-am gîndit la Bucureşti... Dar de\nodăile acestea ale mele, şi de lucrurile de aci, îmi era un dor stupid.\nO privesc şi sunt sub obsesia descrierilor lui Fred Vasilescu. Sta de-a curmezişul\ndivanului... Părul, desfăcut în plete scurte, de un castaniu strict, îi acoperă urechile şi îi\nsubliniază fruntea puţin prea dreaptă, perpendiculară pe tîmple. Cu adevărat linia de\njos a maxilarului, de la bărbia rotundă la ureche, este de o desăvîrşire uşoară de arc\ndestins. Orbitele puţin neregulate, cam adînci şi întunecate, sunt înviorate de albul\ncatifelat al corneei, iar albastrul viu al irisului e acoperit uneori de genele lungi. Gura\npuţin severă, regulată, dar fără puritatea convenţională a desenului, e uşor contractată\nşi mobilă.\nPoartă o rochie neagră încheiată cu nasturi mari într-o parte, care-i lasă gîtul gol,\nbine înrădăcinat în bust, vînjos ca un trup de şarpe cînd îl priveşti din faţă. Din profil,\ngîtul acesta e şi mai Inimos, căci pare scurt la ceafă şi prelung sinuos dinainte. Jocul\nvizibil al tendoanelor încheiate limpede la capătul pieptului îl fac să arate foarte tînăr.\nUmerii rotunzi îi sunt aduşi în faţă, acum cînd a încrucişat mîinile peste genunchii fără\nnodozităţi, de la suprapunerea cărora picioarele cad unul lîngă altul drept în jos, cu\npulpele suav înălţate, în ciorapii întinşi, fumurii, care îngăduie să se străvadă pielea.\nRochia cade dedesubt, la marginea divanului, drept în jos, lăsînd puţin descoperit din\ncoapse, cît ajung ciorapii, fără însă ca de la mine să le pot vedea pielea. Şi această\nlibertate ghicită a coapselor dinspre podea e ca o înrădăcinare a feminităţii ei în materie\nşi în viaţa care curge cu legile şi instinctele ci.\n- Ai de gînd să pleci din nou ?... Mi se pare mai bună formula asta. Simt că un\nplural ar părea scrobit în faţa acestei femei adevărate.\n- Cred că da... Nu mai e atît nevoie de mine, aci... Magazinul şi atelierele au\nînceput să se resimtă de concurenţă, căci toate fabricile de mobile şi-au modernizat\nproducţia - şi pe urmă totul se resimte de stagnarea aceasta.\nTrebuie să ajung, chiar Iară tranziţie, de vreme ce testamentul e de domeniul public\nacum.\n- Cu familia lui Fred Vasilescu ai avut dificultăţi ?\nProtestează jignită, fără nici un gest, numai privirea albastră i s-a întunecat, mistuită.\n- Nu... nici urmă de dificultate... Chiar în seara înmormîntării... O întrerup nervos:",
  "- Ai fost la înmormîntare?\nGenele au căpătat un soi de mişcare de deschidere... sprîncenele s-au înălţat în accent\ncircomflex... Şi pe urmă mă priveşte cu recunoştinţa oricăruia dintre cei care au iubit,\npentru cei ce se interesează cu simpatie de dragostea lor. în schimb vocea îi e acum ceva\nmai tăiată de respiraţia reţinută parcă.\n- Am fost.\nŞi, după ce rămîne un timp îndelung răsfrîntă în ea însăşi, reia cu un ton de mărturisire:\n- Am suferit mult că n-am putut fi lîngă sicriu tot timpul, nici urmări de aproape\nconvoiul... Eram într-o maşină închisă cu ferestre mici, alergînd şi aşteptînd dricul la\nfiecare răspîntie... Gîndul că el e întins acolo, acoperit, mă frîngea... mă exaspera... Cred\ncă dacă ar fi fost înmormîntat şi nu incinerat, n-aş fi putut pleca acasă, Iăsîndu-l singur,\nparcă fără apărare, paralizai, în cavou...\nVorbeşte rar de tot, prin fereastra larg deschisă pătrunde înserarea umedă de\nafară. Rochia se lămureşte vag în umbră, dar faţa apare palidă in penumbre. Se ghicesc\nde asemeni mîinile şi micile reflexe mătăsoase ale ciorapilor.\n- E mai bine aşa... S-a ridicat în fum... Tot i-a plăcut atît de mult să zboare.\n- Cînd au aflat ai lui de testament?\nNu răspunde numaidecît, simt material că gîndeşte însă.\n- Se vede că după întoarcerea de la cimitir, căci seara au venit, în doliu mare la mine,\nmama şi sora lui. Servitoarea nu vrea să lase pe nimeni înăuntru... Spunea că sunt\nbolnavă... Stăteam cu faţa în jos pe divan, plîngînd tot ce nu putusem plînge pe stradă.\nEle au stăruit să intre şi cînd m-au văzut năucită de durere, au începui şi ele să plîngă\ndin nou. Şi cu o nesfîrşită părere de rău: Dacă m-ar iubit puţin !...\n- Crezi că nu te-a iubit?\n- Nu m-a iubit... Mă părăsise de doi ani... Mă evita... Mă umilea...\n- Totuşi testamentul?... Desigur că nu avea o avere personală prea mare. Oricum...\nsă desprinzi din lumea întreagă pe cineva... să alegi din tot, o fiinţă anume.\n- Averea pe care a Iăsat-o e destul de marc: un avion, automobilul, caii de curse,\nun teren mare în apropierea oraşului, pe care-l cumpărase nu ştiu de ce... Dar asta nu\ndovedeşte nimic... Era prea bun... avea remuşcări, ştia cît îl iubesc. Uneori îmi părea şi\nmie că în ceea ce simţea el pentru mine e şi altceva decît bunătate şi recunoştinţă de\nbărbat iubit fără limită... încercam să mă conving şi mă loveam ca de o bară de fier...\ninsultată, uneori bruscată de el... Mai tîrziu renunţasem.\nTac îndelung, înţelegînd cît de puţin bănuic cuprinsul caietelor pe care le-am adus\nînfăşurate sul... şi sunt ispitit să-mi închipui, printr-o anticipare, frămîntarea şi uimirea\nei cînd le va citi. Îi voi lăsa, desigur, originalul. După un timp, întoarce comutatorul şi o\nlumină tare readuce la suprafaţă din noapte acest studio demodat şi pe femia de pe\npotecile neexistenţei.\nS-a întors de la uşă şi s-a aşezat acum într-un fotoliu jos. Stă cu picioarele unul\npeste altul, cu talia puţin sucită, căci se reazemă în cotul drept şi îşi sprijină capul în\npalmă. Sub rochia neagră de la şold la genunchi i se lămureşte coapsa tare întinsă. Deşi\nrochia e ceva mai lungă decît cele scurte impuse de modă, totuşi abia trece de genunchi,\nacum cînd stă jos.\nPicioarele în ciorapii de mătase fumurii sunt lungi şi de o formă cu totul deosebită.\nNu sunt nici groase, nici subţiri şi nici gradat rotunjite ca nişte popice. Sunt vînjoase şi\nparcă din planuri diferite, cu muchiile topite şi nici un moment fixate într-o formă\nanume. Jos, la glezna mică şi nesigură, conturul ar putea fi vag şi delicat trapezat, pe\ncare să-l prinzi între arătător şi degetul mare, cît ai urca în sus trapezul s-ar lărgi treptat",
  "rotunjiindu-şi formele. Parcă în forma lui dintîi, de la jumătate în jos, sculptorul a tăiat\ncu lopăţica un plan mai lat în afară, unul mai scurt înăuntrul pulpei, un al treilea şi scurt\nşi îngust înapoi. Numai în faţă o linie aleargă lung de la genunchi la vîrful pantofului,\nca un picior de T dictando. Apropiat, aş spune că pulpa înaltă, caldă, e oferită într-un\ncornet de muşchi, vag dreptunghiular, uşor sucit, vag paralelipedic, lărgit sus cu fineţe.\nDă o impresie de robust şi mlădios ca un picior de sălbăticiune. Jos, unde, cambrat, e\ngata să intre în adăpostul pantofului, două vine mari şi incerte, pe care le vezi cum au\npornit din gleznă, trădează prin ciorap un animal de rasă.\nÎmi oferă o nouă ţigară, pe care o iau îngîndurat. Îmi amintesc apăsător toate\ndescrierile amantului ei şi stăruitoarea menţiune că e mereu fierbinte. Îmi zîmbeşte, cu\nacel romb, pe care l-a identificat el, încadrîndu-i gura îndurerată.\nNu numai indiferenţa şi trupul dar şi duioasa ei de soră, privirea şi atenţia ei,\nmodul în care întinde ţigările, pînă şi melancolia şi bunătatea acestei femei sunt sexuale.\n„Femeie iubită de toţi bărbaţii.”\nNu ştiu de ce acum simt nevoia să folosesc pluralul de politeţe ca să-i încerc\nsufletul, cum ai încerca apa adîncă aruncînd în ea o pietricică.\n- Doamnă, ştiţi că în ultimul timp am fost prieten cu Fred Vasilescu. Din cîte am\nînţeles – cred că vă iubea mult ... foarte mult.\nA ridicat neîncrezător din umeri.\n- Ştii ... vreodată ? Ai dumneata impresia asta ?\n- E pentru mine o certitudine ...\n- Nu poate să fie adevărat... Uneori şi mie mi se părea că mă iubeşte... Erau gesturi\ncare trădau parcă - acesta e cuvîntul adevărat -o iubire pătimaş ascunsă.\n- Şi cum vă explicaţi atunci faptul că vă ocolea?\n- Dar ce ipoteze n-am făcut? Cît nu mi-am ars mintea în îndoieli de tot soiul. Nu\nştiu ce ar» fi putut să fie...\n- !?\n- M-a chinuit uneori pînă şi bănuiala stupidă, răscolitoare, că într-un accident de\nautomobil sau avion, vreo rană i-a interzis pentru totdeauna să mai poată fi bărbat.\nÎmi vine greu să-i spun: „Te rog, spune-mi sincer, ce-ai fi făcut atunci\", dar îmi dau\nscama, că, lipsită şi de solemnitate şi de familiaritate, femeia aceasta e totuşi mlădioasă\npsihologiceşle ca o panteră gînditoare.\n- L-ai mai fi iubit atunci?-şi surîd, îmi răspunde fără pic de şovăială:\n- Da, îţi mărturisesc că m-am gîndit de multe ori... Ei bine, l-aş fi iubit şi atunci...\nOricum... Dacă ar fi privii cu admiraţie altă femeie, aş fi suferit şi atunci. Iubirea mea era\nasia şi mai era şi altceva, cu neputinţă de înţeles.\nSufletul omenesc este alcătuit în afară de instincte şi dintr-o funcţie creatoare de\niluzii, despre care nu poţi să ştii cînd devin autosugestii, şi orice sinceritate trebuie\nsuspectată numai cu măsură.\nÎmi aduc aminte şi îmi fîlfîie în gînd, ca un refren amintitor, pasaje din conferinţa\ncitată a lui sir Jeans:\n„Universul ne înspăimîntă prin imensitatea nesocotită a depărtărilor lui, prin\nlungimea de neconceput a perspectivelor de timp, care reduc ţoală istoria omenirii la\ndurata unei clipiri din ochi, prin extrema noastră singurătate, prin neînsemnălatca\nmaterială a locuinţei noastre în spaţiu - a milioana părticică dintr-un bob de nisip,\nprintre loate boabele de nisip ale tuturor ţărmurilor din lume. Dar mai presus de loate\nni se pare universul îngrozitor, pentru că pare indiferent faţă de orice fel de viată, la fel",
  "cu a noastră. Emoţie, ambiţie şi succes, artă şi religie, toate par deopotrivă de străine\nplanului lui.\n...Pentru aceste motive mi se pare imposibil ca universul să fi putut fi conceput la\norigine cu intenţia de a produce viaţa...\"\nFemeia aceasta tînără, din care radiază pătrunzătoare unde nervoase, de parcă c\nînvăluită într-o aură a sexualităţii, va mai fi răsturnată pe pal, picioarele acestea, cine\nşlie, desfăcute, se vor mai frînge de voluptate, iar mîini bărbăteşti vor mai tresări de\ncăldura acestor coapse care dau fiori fluizi, poate tocmai pentru că simţi că firul viu al\ngîndirii acestei femei trece şi prin rădăcina lor gingaşă. Negreşit, ţoale acestea sunt\nposibile numai pentru că „atomul de carbon are şase electroni, unul mai mult decît cel\nde bor, şi unul mai puţin decît cel de azot\". Ceea ce e poate mai greu de explicat e cum\nelectronul acela, al şaselea, se poate gîndi pe el însuşi şi iubirea lui. Căci aceasta e\nvoluptatea, conştiinţa voluptăţii înseşi.\nMă ridic şi mă duc pe scaunul din colţ, pe care am pus sulul caietelor.\nAlături e un aparat de radio ca o colivie ermetică.\nÎmi spune cu vocea scăzută, bănuind că vreau să umblu la el:\n- Nu merge... l-am sfărîmat.\n- !?\n- Eram în timpul mesei şi din cutia aceasta am aflat vestea morţii lui. O frază\nspusă răspicat şi indiferent culeasă parcă din văzduh. De atunci niciodată nu l-aş mai\nputea asculta.\nÎi aduc caietele şi mă priveşte nedumerită.\n- Doamnă, pentru un roman al meu, Fred Vasileseu mi-a scris cîteva amintiri din\nviaţa lui... Cred că vă vor interesa.\nA devenit albă ca varul. Nu mai poate respira.\n- łoale caietele astea... întregi ?\n- Da.\nLe-am pus pe colţul mesei şi m-am aşezat pe scaun. Le-a luat cu mîinile crispate şi\nîntrebările mele nu o mai găseau.\n- Pînă cînd mai rămîneţi în Bucureşti ?\n- Nu ştiu, foarte puţin...\n- Dintre prieteni aţi mai întîlnit pe cineva ?\n- Nu...\n- Acum vreo două săptămîni m-a întîlnit doamna Demetriade şi m-a întrebat dacă\nv-am văzut... Spunea că vrea...\nS-a ridicat fremătînd în interior, cu mîinile chinuite, cu privirea mistuită de nerăbdare.\n- Te rog, fii bun... lasă-mă cu caietele acestea. Şi-i tremura mîna pe ele. De trei ani\nn-am vorbit cu el...\nM-am ridicat, şi în prag mi-a strîns recunoscătoare mîna în mîna ei fierbinte. Cred\ncă nici n-a închis bine uşa şi s-a năpustit asupra textului. Pe potecile lunecoase ale\namănuntelor şi ale interpretărilor va găsi reazem şi o mai adîncă dezlegare? Va afla ceva\nmai multă împăcare decît acea sete, care nu se poate potoli în vis? De altfel, cînd e un\nacord aproape unanim asupra relativităţii spaţiale, de ce n-am crede că sistemul de\nrepercutare al cauzelor nu poate afla nicăieri un punct absolut. Taina lui Fred Vasileseu\nmerge poate în cea universală, fără nici un moment de sprijin adevărat, aşa cum, singur\na spus-o parcă, un afluent urmează legea fluviului."
]