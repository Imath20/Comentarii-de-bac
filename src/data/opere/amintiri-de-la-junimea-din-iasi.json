[
  "AMINTIRI DE LA JUNIMEA\nDIN IAŞI",
  "Partea I",
  "I\nPrima mea scriere critică\nLa fiecare banchet de aniversară a înfiinţărei societăţei „Junimea”,\ndomnul Iacob Negruzzi avea specialitatea ca să stabilească în mod\nexact data întemeierei „Junimei” şi totuşi curs de vreo 14 ani nu\na reuşit complect să o stabilească! De ce? Fiindcă îndată ce orato­\nrul – bineînţeles într­un discurs umoristic – determina o dată\noarecare, o droaie de întrerupători, vociferând, îi aruncau cele mai\nenergice dezminţiri. Oratorul, obosit şi dominat de un tumult\nasurzitor, era nevoit să se aşeze şi să renunţe la restul cuvântărei.\nAtunci, ca un mijloc de conciliare, se scula domnul Vasile Pogor\nşi striga: „Domnilor, nu vă mai certaţi degeaba de la data înfiinţărei\nsocietăţei noastre, căci părerile sunt aşa de împărţite încât pentru\no societate atât de disciplinată ca a noastră (la cuvântul disciplinat,\nun ura! colosal ieşea din piepturile tuturor), acest lucru este mărul\nde discordie; de aceea eu propun să votaţi următoarea dată asupra\ncăreia cred că avem să convenim cu toţi... Să convenim, domnilor,\ncă originile «Junimei» se pierd în noaptea timpurilor...”.\nÎn toţi anii această propunere este aclamată şi consacrată.\nSoluţiunea însă nu mulţumea pe toţi. Domnul Iacob Negruzzi,\ncel mai recalcitrant, protesta in petto şi urma cu investigaţiunile\nmai departe – aşa că, în cursul acelor mulţi ani, a ajuns la\noarecari descoperiri destul de însemnate asupra originei „Junimei”,\nînsă nu de tot complecte.\nAşa, domnul Negruzzi a stabilit deocamdată anul înfiinţărei:\nacela de 1863. A ajuns domnia­sa, de asemenea, să stabilească\nşi luna, luna februarie – mi se pare; a ajuns să stabilească şi\nlocul unde s­a zămislit ideea, anume în dreptul unui fânar de\nlângă poarta bisericei Trei­Sfetitelor. Ca să se stabilească acest\nfânar, contraversa a durat mai mulţi ani. Domnul Maiorescu\npretindea că ieşind din curtea Şcoalei normale, unde era director,\nîmpreună cu domnul Pogor, într­o seară, s­au oprit amândoi în",
  "dreptul fânarului amintit şi acolo le­a venit ideea înfiinţărei unei\nsocietăţi; domnul Pogor însă pretindea că a mers împreună cu\ndomnul Maiorescu până la un alt fânar, acel din dreptul bisericei\ncatolice, şi că acolo le­a venit geniala idee. După multe apeluri\nla memorie şi după lungi discuţii, domnul Pogor a sfârşit prin\na se ralia la părerea domnului Maiorescu.\nPrin urmare, anul, luna şi fânarul erau determinate. Asupra\nînsă a zilei acestei memorabile date, societatea „Junimea” n­a putut\nsă se învoiască niciodată, ea era împărţită în două tabere, absolut\nireconciliabile. Una pretindea, expresia de astăzi, că fericitul\neveniment a avut loc într­o miercuri, cealaltă, într­o vineri. Unii\nse intitulau miercurişti, ceilalţi venerişti. Vă puteţi închipui la\ncâte glume şi jocuri de cuvinte dedeau loc aceste două denumiri.\nŞi, în urma multor şi multor discuţii furtunoase, tot părerea\ndomnului Vasile Pogor fu găsită mai bună, că de vreme ce societă­\nţei „Junimea” nu i se putea determina ziua de naştere, atunci e\nmai preferabil ca să se declare că originele ei se pierd în noaptea\ntimpurilor!...\nAcestea le­am aflat eu după ce am intrat la „Junimea”, prin\nanul 1872. Am susţinut şi eu una din aceste păreri, măcar că\nnu aveam – intrat târziu – nici un element sigur de discuţie...\n*\nDrept vorbind, amintirile mele personale nu pot să se ridice\ndincolo de 1872, prin urmare ar trebui să încep cu memorarea\nlor de la această dată. Ar fi o lacună.\nDe altmintrelea, crescut în şcoalele de la Iaşi, „Junimea” nu­mi\nera necunoscută, aşa că îmi amintesc de ea încă de când eram\ncopil. Aşa că, cu suvenirurile mele personale şi cu faptele pe\ncare mi le­am explicat pe urmă, voi putea reconstitui trecutul.\nEram de 13 ani, în clasa a treia a liceului, când am auzit şi\nam citit pe mici afişuri că: în sala Băncei României din strada\nGoliei – astăzi casele lui Weisengrün – un tânăr învăţat, nou\nsosit, Tit Liviu Maiorescu, va ţinea o serie de prelecţiuni populare.\nNu­mi aduc aminte bine dacă domnul Maiorescu era tot director\nla Şcoala normală, sau dacă devenise directorul liceului, căci\nl­am avut după aceea câţiva ani director.\nCa băiet curios şi studios, în fiecare duminică la orele 2 eram\nîn sala Băncei, într­un colţişor. Mi­aduc aminte de domnul\nMaiorescu: acelaşi de astăzi, se înţelege tânăr, aceeaşi dicţiune",
  "elegantă şi rece; aceleaşi maniere corecte; aceeaşi sobrietate de\ngest. Cele două sau trei prelecţiuni n­au făcut impresii asupra\nmea: era vorba de familia în stat şi în societate, educaţia pe\nbaze ştiinţifice etc., lucruri cari nu­mi vorbeau prea mult. Când\nînsă domnul Maiorescu a început a trata chestiuni de estetică,\nfrumosul, sublimul şi plăcutul, literatura clasică şi romantică,\ntalent şi geniu etc., aceste lucruri mi­au deşteptat un mare\ninteres, iar publicul, ca şi mine, a început a umplea sala.\nDeşi prelecţiunile aceste erau numite populare, ele n­aveau\nnimic popular, nici ca subiect, nici ca expunere, nici ca public. Ele\nerau frecventate de tot ce societatea ieşană avea mai ales şi mai\ndistins; jumătatea sălei era ocupată de damele cele mai elegante,\nrestul din personagiile principale; prinţul bezedea Grigore Sturdza\nse aşeza în faţa oratorului, stând foarte des în picioare. Oratorul\nde multe ori se dedea, când trata chestii de psihologie, la demon­\nstraţii foarte subtile; de multe ori un sfert de oră nu prea price­\npeam ce voieşte să spună. Ca public, pe lângă cel arătat mai sus,\nrestul era format din profesori, preoţi, elevi de la universitate\nşi de la liceu.\nŞi fiindcă vorbesc de prelecţiuni, să spun ceva despre ceremo­\nnialul pe care l­a introdus domnul Maiorescu în asemenea confe­\nrinţi şi care a rămas şi după ce conferinţele au fost strămutate\nîn sala universităţei – şi au rămas şi până astăzi în uz.\nDomnul Maiorescu venea îmbrăcat în mare gală. Nu sosea\ndecât cu două­trei minute înainte de ora fixată; venind, căuta\nca publicul să nu­l vadă, sau cât de puţin să­l vadă; la scară\nsărea iute din trăsură – care în genere era cu coşul ridicat –, se\nfurişa incognito prin coridoare lăturalnice pentru a nu fi văzut\nde public şi se introducea în camera ale cărei uşi dădeau în salon.\nLa un moment dat – ora fix 2 – un servitor deschidea brusc\namândouă canaturile uşei, iar oratorul îşi făcea subit intrarea.\nConferinţa începea cu cuvintele: „Onorat auditor”.\nAcest procedeu personal al domnului Maiorescu a devenit,\ncum am spus, mai târziu, nu numai un uz, dar chiar o dogmă –\ndogmă care a dat loc la mari discuţii iubitorilor de inovaţiuni,\ndar dogma a rezistat la toate atacurile.\nAşa, de multe ori, unii îndrăzneţi au cercat să înlocuiască fracul\nprin redingotă; această pretenţie a fost considerată ca sediţioasă;\niar dacă vreun încăpăţânat ar fi încercat să pună în practică\naceastă reformă radicală, ar fi găsit înaintea sa, în momentul\nintrărei în sală, zece mâni junimiste care l­ar fi împins înapoi.",
  "Nu se glumeşte cu asemenea lucruri.\nMari discuţii au înveninat spiritul „Junimei” apropo de dogma\ncare consista ca oratorul să rămână invizibil, în tot cazul să nu\nse pună în contact cu publicul până în momentul conferinţei.\nUnii zeflemişti – printre care eram şi eu, dar asta mult mai\ntârziu – susţineau că apariţiunea bruscă a oratorului în sală, ca\nun Deus ex machina, era cam burlească, în tot cazul prea teatrală;\ncă şederea oratorului într­o cameră izolată până la sosirea exactă\na minutei când conferinţa trebuia să înceapă n­avea nici un sens;\nîn tot cazul sămăna cu un fel de preveghere de arme a cavalerilor\ndin Evul Mediu; că furişarea oratorului prin culuare obscure şi\nnu tocmai igienice avea ceva ridicol în ea.\nToate aceste obiecţiuni, însă, nici nu erau băgate în seamă;\nnimic din formularul­dogmă nu trebuia să se ştirbeze.\nBa chiar o dată a avut loc o viuă discuţie apropo de următorul\nfapt.\nDupă regulă, nimenea n­avea dreptul să viziteze pe oratorul\ncare aştepta în sala izolată, decât numai unul dintre şefi: domnul\nMaiorescu, domnul Negruzzi sau un altul. Această vizită se impu­\nnea, probabil, pentru ca conducătorul conferinţelor să vadă în ce\nstare sufletească se află oratorul. I se adresau – mai ales dacă era\ndebutant – cuvinte afectuoase de încurajare, i se ridica moralul\nspunându­i că este foarte multă lume şi aleasă în sală şi că­l\naşteaptă cu nerăbdare etc. Rolul conducătorului în asemenea ocazie\nsemăna cu acela al preotului pe lângă condamnatul la ghilotină,\ncu câteva minute înainte de execuţie. În adevăr, încuraja torul,\nînainte de a părăsi pe conferenţiar, scoţând ceasornicul, zicea:\n— Ei, acum te las, peste trei minute te aşteptăm, n­ai să ai\nemoţie, nu­i aşa?\nMi­aduc aminte că mie, ca debutant, domnul Iacob Negruzzi\nmi­a servit de preot asistent.\nIncidentul de care voiesc să vorbesc este următorul: la o\nprelegere, mai mulţi amici ai conferenţiarului şi­au permis să\nintre în sala secretă ca să­l întreţie.\nSeara, mare scandal la „Junimea”. Cum şi­au permis unii ca\nsă înfrângă regulele inflexibile ale protocolului? Iar dl. Iacob\nNegruzzi – mai marele peste protocol la „Junimea” şi păstrătorul\ntradiţiilor imutabile – striga:\n— Este un adevărat scandal! Oratorul trebuie să rămână\nsingur, absolut singur: el trebuie să­şi reculeagă ideile şi să şi\nle puie în ordine.",
  "Un zeflemist:\n— Dar bine, el îşi are ideile puse în ordine de acasă, de\nvreme ce şi­a învăţat discursul pe de rost!\n— Nu face nimic, răspundea domnul Negruzzi, el poate să­l\nuite prin distracţie...\n— Poate omul are nevoie să vorbească cu cineva un moment!\n— Sunt eu, Maiorescu sau un altul, şi e destul.\nŞi discuţia se închidea.\n*\nReiau şirul.\nCu aceste prelegeri ale domnului Maiorescu din 1863, societa­\ntea „Junimea” este quasi formată. O legătură începe a strânge\npe mai mulţi tineri distinşi.\nÎn adevăr, conferinţele acestea ţinându­se în postul cel mare,\npână în ziua de Paşti (cum sunt concertele simfonice din\nBucureşti), încă de prin ianuarie 1864 aşteptam cu nerăbdare\nsosirea timpului prelegerilor domnului Maiorescu, când văzui\ncă de astă dată pe lângă domnul Maiorescu se mai anunţă încă\ndoi conferenţiari: P.P. Carp şi Vasile Pogor. „Junimea” era fondată,\ndupă proverbul: „tres faciunt collegium”.\nSe vede că domnul Carp, de pe atunci avea apucături autoritare\nşi dispoziţii la şefie – căci mi­aduc aminte că una din conferinţele\nsale era intitulată Trei Cezari, vorbea de Cezar, Carol cel Mare\nşi Napoleon întâi. Şi mi­aduc aminte că nu eram tocmai în unele\nprivinţi de părerile conferenţiarului – căci începusem, chipurile,\na avea şi eu păreri – eram în clasa a patra şi aveam 14 ani. De\natunci numărul conferenţiarilor s­a tot mărit.\nAşa, în anii următori vedem printre conferenţiari pe domnul\nNicolai Mandrea, unul din actualii preşedinţi de la Curtea de\nCasaţie, pe domnii I. Caragiani, Iacob Negruzzi şi Leon Negruzzi.\nO particularitate asupra prelecţiunilor populare din 1865. S­a\nîntrodus o inovaţie, care a rămas mult timp în vigoare la „Junimea”,\nanume: ca toate conferinţele ţinute de diferiţi oratori să aibă o\nidee fundamentală, iar subiectele să fie legate între dânsele\nprintr­o legătură generică.\nDe exemplu: se alegea un subiect mare, căruia i se da un titlu,\nprecum: epidemii morale, sau cărţile omenirei, sau elementele de viaţă\nale popoarelor, aşa ceva. O dată aleasă tema, diferiţii conferenţiari",
  "trebuiau să găsească subiecte speciale, care să dezvolte ideea şi\nsă o ilustreze, fără a se depărta de dânsa.\nVă puteţi închipui câtă greutate şi ce discuţii furtunoase de\nmai multe seri urmau, pentru stabilirea subiectelor de conferinţi!\nVă puteţi închipui cum fantazia juca foarte mare rol în găsirea\nde motive pentru a vârî o conferinţă sub titlul generic admis...\nConferinţele acestea erau cele mai nostime, căci ele dădeau\nloc la tot felul de discuţii subtile şi la tot felul de glume.\nÎn general se făceau cu asemenea ocazii oarecare trageri pe\nsfoară. D­nul Maiorescu, având în vedere conferinţele pe care îşi\npropunea să ţină, venea la „Junimea” şi emitea, ca idee fundamen­\ntală a întregului ciclu, o idee în care intrau perfect conferinţele\nsale speciale. Ideea propusă de domnul Maiorescu era primită;\ncând însă venea chestia la ilustrarea ei prin subiecte speciale,\nnecontestat că domnul Maiorescu era la largul său, ca să­şi ia două\nsubiecte. Nenorociţi erau însă ceilalţi conferenţiari, care fiindcă\nnu aprofundaseră ideea fundamentală, erau foarte încurcaţi ca\nsă aleagă subiecte în consecvenţă.\nAceasta a mers o dată, de două ori, până când domnul Pogor,\nobservând şiretenia, a declarat că domnul Maiorescu trebuie\nrecuzat când e vorba a da părerea fundamentală.\nCu aceasta n­au câştigat nimic bieţii conferenţiari de mâna\na doua, căci la şedinţa viitoare domnul Pogor, care studiase în\ntimpul săptămânei o idee fundamentală, a venit el să o propună,\nfăcându­şi şi el la rândul lui partea leului. De aici protestări\nenergice din partea tuturor, susţinându­se că e mai bine ca\nfiecare conferenţiar să­şi aleagă subiectul, părăsindu­se ideea\nfundamentală.\nÎnsă fiindcă şi această unitate de idee devenise clasică,\nbătrânii (?) nu cedară în principiu. De fapt, însă, fiecare îşi alegea\nsubiectul care voia. Aşa, la conferinţele cu tema epidemii morale, dl.\nMaiorescu îşi alesese revoluţia franceză. Este şi acesta un mijloc\nde a explica acea revoluţiune.\nUnul din conferenţiari, nu mi­aduc aminte cine, propusese\nca subiect epoca lui Mihai Viteazul. Mare discuţie dacă acest subiect\neste în raport cu epidemiile morale. Conferenţiarul susţinea energic\ncă şi epoca lui Mihai Bravul presupune o epidemie morală, cu\ntoate protestările celorlalţi. Un altul – mi se pare răposatul\nLambrior – propuse ca subiect epoca fanarioţilor. În definitiv propu­\nnerile fură admise, aşa că în realitate ideea fundamentală de conferinţe\nrămase şi fu respectată numai de formă, în realitate nu.",
  "Scriind acestea, mi­a venit curiozitatea să văd dacă conferinţele\naveau la început mai multă legătură cu ideea fundamentală. Şi\nam constatat că nu. Aşa, în anul 1866 văd că dl. Maiorescu ţine\ntrei conferinţe pe o idee fundamentală, şi anume: Practica filosofiei\nelene; viaţa romană şi Mahomed. Cine ştie sub ce idee subiectivă\na momentului dl. Maiorescu a găsit legătură între aceste trei\nconferinţi. Iar în 1867 văd pe Faust al lui Goethe alăturea cu\nPentateucul şi cu Dramele lui Shakespeare.\n*\nVoiesc să sfârşesc pentru data aceasta cu ceva, desigur foarte\nde puţini ştiut.\nÎn 1866, pe la orele 2, într­o sâmbătă, eram cu elevii clasei\na şasea de liceu în cabinetul de fizică, aşteptând pe dl. Poni,\nprofesorul. Iată că sosesc externii şi ne comunică că Cuza a fost\ndetronat. O mare mâhnire ne cuprinde; lecţiunea s­a ţinut mai\nmult de formă, vădit că elevii, ca şi profesorul, erau preocupaţi\nde acest mare eveniment. Prelecţiunile populare, care coincideau,\ncum s­a văzut, cu luna februarie, deja începuseră. Mai erau încă\nnouă conferinţe de ţinut; fură ţinute numai şapte. Două, cele\ndin urmă, nu avură loc, din cauza acestor evenimente. Ghiciţi\ncine erau acei doi conferenţiari? Unul era dl. Leon Negruzzi,\ncare fu numit, mi se pare, prefect; cel de­al doilea era dl. Dimitrie\nSturdza, care fu numit ministru de lucrări publice, în ziua în\ncare trebui să ţină conferinţa.\nIată­l deci pe domnul Dimitrie Sturdza printre junimişti; îmi\npare rău că nu­mi aduc aminte de titlul conferinţei ce trebuia\nsă ţină.\nCe înseamnă jocul evenimentelor!\nDacă căderea lui Cuza nu ar fi avut loc atunci, dacă confe­\nrinţele s­ar fi ţinut toate, prin urmare şi domnul Sturdza ar fi\nţinut­o pe a sa, cine ştie ce s­ar mai fi întâmplat! Poate legătura\nliterară ce era pe cale a se stabili între domnii Dimitrie Sturdza,\nCarp şi Maiorescu s­ar fi întărit, până a face din aceşti trei\noameni un trio politic!\nDar iarăşi se pare că evenimentele, oricât sunt ele de puter­\nnice, nu pot înlătura cele ce trebuie să se întâmple, fatalitatea!\nAşa îmi explic (vorbă să fie) cum după atâţia ani şi întâmplări,\ninteresele politice au făcut o apropiere între cei doi conferenţiari:\nPetre Carp şi Dimitrie Sturdza.",
  "II\nEram în clasa a şaptea, când, în 1867, apar Convorbirile literare.\nSocietatea era deja formată de patru ani şi, fără ca să fi avut\nîncă un organ, ea deja contractase cele mai violente animozităţi\nîn Iaşi. Prin apariţia Convorbirilor, aceste animozităţi se întind\nnu numai în toată ţara, dar şi peste frontieră, în Transilvania şi\nîn Bucovina.\nDe aceea cred că este bine să fac o ochire asupra stărei\nliterare, artistice şi politice în momentul apariţiei Convorbirilor,\npentru a explica animozităţile.\nPrelecţiunile populare, deşi se continuau de patru ani, nu făcu­\nseră mulţi adepţi în Iaşi. Mai întâi, aveau aerul de a trata cam\npeste picior pe un public, mai dinainte considerat ca ignorant.\nDupă aceea, deşi subiectele erau filosofice cele mai multe, este­\ntice şi istorice, totuşi conferenţiarii nu scăpau nici o ocazie de\na adresa răutăţi stărei politice de atunci de la Iaşi.\nÎn întrunirile de la „Junimea” se făceau tot felul de zeflemele\nasupra oamenilor politici din localitate, asupra spiritului exagerat\nde naţionalism, asupra autorilor cu reputaţie de pe atunci. A\ndoua zi, în Iaşi, se ştia cât s­a râs şi pe ce temă s­a râs la\n„Junimea”. Aceasta irita spiritele.\nDar ceea ce mai cu seamă a făcut de la început o separaţiune\nspinoasă între micul grup de la „Junimea” şi restul oraşului, a\nfost chestia domnitorului străin sau pământean pusă la 1866\ndupă detronarea lui Cuza.\nCuza nu avea partizani prin stratul politic ieşan de toate\nnuanţele, dar era foarte iubit de gloate. Mai ales militarii îl\nadorau şi puţin a lipsit, a doua zi după detronarea lui Cuza, ca\narmata să se mişte. Şeful garnizoanei era, mi se pare, colonelul\nDuca, un cuzist înfocat, dar un spirit timid şi moderat; ofiţerii\ninferiori erau gata să mobilizeze regimentul; tatăl meu, care era\nmaior, luase chiar toate măsurile. Colonelul Duca însă nu a crezut\nde cuviinţă să răspundă acţiunei de detronare de la Bucureşti\nprintr­o alta, tot militară, de reintegrare la Iaşi.\nRăsturnarea însă a lui Cuza a adus o mare turburare în spirite.\nIaşul, care începea deja a fi părăsit şi neglijat, îşi pierdu cu totul\ncumpătul când văzu că singura speranţă a Moldovei, Cuza, dispă­\nrea. O propagandă teribilă începu: „De acum muntenii au să ne",
  "înghită, avem să ajungem robi muntenilor, ne trebuie un domn\nal nostru”.\nAstfel de elemente au putut să însceneze sângeroasa comedie\nde la 3 aprilie 1866, care deja avea în frunte pe un pretendent\nla domnie, pe Niculai Roznovan.\nAceste evenimente, cum zic, puseră pe tapet chestiunea dom­\nnului pământean sau străin.\nSe ştie că atât guvernul provizor cât şi toate spiritele cuminte\nşi luminate erau pentru un domn străin. Membrii societăţei\nliterare „Junimea” se puseră cu energie în fruntea acestei pro­\npagande, făcând întruniri particulare, umblând în toate părţile,\npentru a convinge lumea de necesitatea unui domn străin.\nDomnii Maiorescu, Pogor, Carp etc. înfiinţară o gazetă – i­am\nuitat numele1 – în care se susţinea cu mare căldură această idee.\nZadarnică încercare. Iaşul, prin tradiţia lui, prin starea spiritelor\nşi prin ideile politice dominante, era pentru domn român. De la\nelevi până la profesori, această idee era susţinută cu înverşunare.\nMi­aduc aminte că noi, elevii în liceu, nu aveam altă treabă\ntoată ziua şi toată noaptea decât a lucra pentru un domn pămân­\ntean. Ziua fabricam afişe mari pe pânză sau pe hârtie, scrise cu\ncaractere mari caligrafice, cu inscripţiile următoare: „domn român\nvoiesc românii”, „Nu ne trebuie domn străin”, „Românul stăpân\nîn casă la dânsul”. Apoi, noaptea, câte douăzeci­treizeci săream\ngardurile internatului, ne împrăştiam pe toate străzile oraşului\nşi, păzindu­ne de sergenţii de oraş şi de patrule, lipeam acele\nproclamaţii.\nNu ştiu dacă erau douăzeci de elevi în liceu cari să fie parti­\nzanii domnului străin; printre aceia erau George Negruzzi, fratele\nmai mic al d­lor Leon şi Iacob Negruzzi de la „Junimea”, George\nPavlov şi alţii. Discuţii interminabile zădărniceau recreaţiile şi\norele de lucru. Bietul George Negruzzi se lupta ca un leu în\ncontra noastră. Din când în când el ne lua pe câte unul în parte,\ndoară ne­ar putea convinge, în patru ochi. Odată el mă luă\nîntr­un colţ al clasei şi îmi ţinu următorul limbaj:\n— Bine, Panule, tu eşti băiet deştept, cum se poate să fii de\naceeaşi părere cu gogomanii ceia?\nDeja cuvântul de gogoman era introdus la „Junimea”. Căci\nG. Negruzzi îl auzise, desigur, de la fraţii săi.\n1. Ziarul purta denumirea Vocea naţională. Au apărut 8 numere. Cf.\nT. Maiorescu, Însemnări zilnice, vol. I, p. 124 (n.ed.).",
  "— Ei, scumpul meu, îi răspund, or fi proşti, dar vorba tată­to,\nproşti dar mulţi! Pe urmă, nu înţeleg cum un domn străin ar\nputea să se asimileze etc., etc.\nAdică i­am repetat toate clişeurile care atunci erau în curs.\n— Cum? Crezi tu că poţi gândi mai bine decât Maiorescu şi\ndecât Carp?\nDeja cultul şi admiraţia începuseră a se întemeia în „Junimea”.\n*\nReprezentanţii ideei de prinţ român erau în gruparea numită\nFracţiunea liberă şi independentă, ai cărei fruntaşi erau fraţii Tacu,\nA.D. Holban, Alexandru Gheorghiu, fraţii Corjescu, Theodor\nLateş şi alţii, toţi elevii şi discipolii lui Simion Bărnuţiu.\nCu această ocazie s­a început o luptă de moarte între fracţionişti\nşi junimişti, luptă care s­a întins pe toate tărâmurile şi a dege­\nnerat chiar până în lupte cu caracter personal.\nJunimiştii, în această luptă, erau reprezentaţi prin domnii\nMaiorescu, Carp, Iacob Negruzzi, Leon Negruzzi, Vasile Pogor,\nNicu Ganea, Ianov, Mişu Cornea etc.\nIdeea de domn român pornise din şcoala fracţionistă, care era\ninspirată, cum am zis, de Simion Bărnuţiu.\nL­am zărit şi eu de mai multe ori pe Bărnuţiu. Bărnuţiu era\nprofesor de filosofie, originar din Transilvania, jucase un rol\nînsemnat în mişcarea de acolo de la 1848 şi ţinuse un discurs\nrămas celebru în câmpia Turdei, la o mare întrunire românească.\nCursurile universitare la început se făceau la liceu, cum se zicea\nmai înainte Şcoala Mihăileană. Jucându­mă prin curtea exter­\nnatului, vedeam pe la orele două pe un bătrân slab, cu o figură\nblândă, cu un aer foarte modest, în spate cu o pelerină cenuşie,\nfurişându­se printre elevi şi intrând în cancelarie. Noi, când îl\nvedeam, suspendam jocurile, rămâneam aproape neclintiţi şi­l\nurmăream cu ochii până când dispărea.\nVreun nou venit întreba:\n— Cine este aista, măi?\n— Cum, nu­l cunoşti? Aista e Bărnuţiu, cel mai învăţat om,\ncare ştie toate tainele lumei...\nAveam un fel de respect religios noi, elevii cei mici, pentru\ndânsul, respect pe care desigur îl căpătasem prin tot felul de\nistorisiri extraordinare ce ajunseseră până la noi despre acest\nmare învăţat, atât prin Transilvania, cât şi de la noi din ţară.",
  "Această teroare respectuoasă la nişte copii s­ar mai fi înţeles.\nLucru însă extraordinar este că Simion Bărnuţiu avea o influenţă\naşa de irezistibilă asupra studenţilor şi elevilor lui, încât îi hipno­\ntizase, le inculcase în cap fanatismul ideilor lui; vorbeau ca\ndânsul, se îmbrăcau ca dânsul, mergeau ca dânsul, nici mai\nîncape îndoială că gândeau ca dânsul. Fraţii Tacu şi Theodor\nLateş erau expresiunea acestei şcoale. Trebuie să te duci cu\nmintea în timpu rile vechi până la Socrat sau la filosofii stoici,\ncum a fost Epictet, sau la Isus Christos, pentru ca să întâlneşti\nun devotament aşa nemărginit şi necondiţionat al învăţăceilor\npentru învăţător – căci în limbagiul lui Bărnuţiu nu există cuvântul\nde elev sau student, ci acela de învăţăcel.\n*\nBărnuţiu era profesor de filosofie, însă în acelaşi timp era\npro fesor de dreptul public, sau mai bine, cum zicea el, de dereptul\npublic. În această calitate, în cursul lui, atingea chestiile de\norganizarea sta tului. Prin urmare, când se iveşte la 1866 chestia\ndomniei vacante, deja de mult Bărnuţiu se pronunţase în cursul\nsău în contra prinţului străin, în pagini foarte caracteristice şi\nfoarte curioase.\nÎşi poate cineva închipui cu câtă furie Fracţiunea liberă şi inde­\npen dentă, discipolă a lui Bărnuţiu, intră în luptă pentru prinţul\npământean, în contra junimiştilor partizani ai prinţului străin!\nBărnuţiu, în dreptul public, era un simplu utopist; el punea\nla început nişte premise, din care trăgea concluziuni riguroase,\nindependent de timp, împrejurări, popor etc. Cartea lui nu e\nnevoie de citit, este destul să citeşti cele cinci cuvinte cu care\nîncepe, iată­le: „Dereptul românilor este dereptul roman”. Scurt\nşi cuprinzător; pe urmă vin deducţiile.\nÎn chestia prinţului străin, Bărnuţiu susţinea că alegerea de\ndomn român ţine de dreptul natural, iar nu de cel public, şi că,\nprin urmare, este destul ca un singur român să fie contra prin­\nţului străin, pentru ca prinţ străin să nu se aşază pe tron.\nVă puteţi închipui ce raporturi înveninate de luptă s­au stabilit\nîntre junimişti şi fracţionişti.\nDe atunci epitetele de: vânduţi străinilor, cosmopoliţi, trădă­\ntori de ţară au fost aplicate junimiştilor, în special domnului\nMaiorescu. Partidul naţionalist era aşa de tare, încât a izbutit",
  "să trimeată în Constituantă pe Dimitrie Tacu şi pe Teodor Lateş,\ncari, conform preceptelor magistrului lor, Bărnuţiu, votară singuri\ndin toată Constituanta, în contra prinţului străin.\n*\nSă vedem acuma care este starea literară în genere în ţară.\nIdeea fundamentală de la care purcedau toţi care se ocupau pe\nchestiuni de literatură, filologie, istorie era că noi, fiind popor\nde rasă latină, trebuie să ne apropiem de acele origini prin\ntendinţa culturei noastre, ţinându­ne departe de orice amestec\nstrăin. A doua idee era că toţi lucrătorii de pe toate câmpiile\ndiferite ale culturei noastre, fiind buni români, operile lor nu\npot să fie decât bune; aceste opere în prima linie trebuie să\ntindă a înălţa trecutul poporului nostru şi a­l arăta demn de un\nrol politic însemnat.\nPlecând de la aceste două idei fundamentale, înţelegerea era\nperfectă mai între toţi scriitorii de toate genurile de pe atunci.\nAşa, toţi cari scriau versuri erau cu bună voinţă primiţi şi consi­\nderaţi nu atâta ca valoare poetică, cât ca oameni care taie şi ei\no brazdă în ogorul poeziei româneşti. Aproape nu se cunoştea\nce este o critică literară, în sensul strict al cuvântului. Toate\npoeziile erau bune, unele bineînţeles mai bune, altele bune –\npoezii rele nu existau, toţi poeţii compunând un fel de confrăţie\nîn care se menajau reciproc.\nÎn istorie, ceea ce [se] lucrase era mai serios; multe obscurităţi\nale istoriei române fuseseră în parte elucidate. Deja dl. Hasdeu\nîncepuse a tipări Arhiva istorică, Papiu Ilarian: Tezaur de monumente\nistorice. Nu mai vorbesc, bineînţeles, de Şincai, Bălcescu etc.\nCu toate aceste şi în istorie o idee domina, aceea de a ascunde\nadevărul istoric, când el nu ne este favorabil, a denatura uşurel\nevenimentele în favoarea noastră şi a înălţa cu orice preţ neamul.\nDe aici, bineînţeles că, în consecvenţă, istoria nu mai era o\nspecialitate, ci mai mult o vocaţiune. Oricine avea de zis ceva\nde bine despre români, îşi lua un subiect ca să­l trateze. Aşa se\nexplică cum, de exemplu, Bolintineanu, poetul, a scris o serie\nde mici opuscule istorice, precum şi biografii, între altele şi a\nlui Ştefan cel Mare; cum Misail a scris pe aceea a lui Vasile\nLupu şi a lui Matei Basarab; cum Aricescu, Filimon etc. s­au\nocupat de asemenea chestiuni, fără să fie absolut preparaţi pen­\ntru aceasta.",
  "Aşa am învăţat noi în liceu, în acel spirit am fost crescuţi;\niar în politică am fost adăpaţi de preceptele şcoalei fracţioniste.\nMi­aduc aminte că profesorul meu de istorie, Mihai Buznea,\nun om foarte cumsecade, era încurcat în explicaţii, când venea\nla vreo înfrângere a românilor sau la vreun act umilitor din\nistoria noastră. Iată unul:\nEste un moment când Ştefan cel Mare, având nevoie de ajuto­\nrul polonilor în contra turcilor, se duce în lagărul regelui Poloniei\nşi acolo reînnoieşte jurământul de vasalitate, pe care îl neglijase\nmulţi ani. Profesorul meu adăugea, spunând aceste, că Ştefan\ncel Mare a pus ca condiţie ca să presteze acest jurământ în cortul\nregelui, faţă numai cu demnitarii principali ai regatului. Regele\nacceptă, însă nelealitatea poloneză recurse la o şiretenie. Ei\nîntocmiră un cort a căreia pânză se putea desface prin tragerea\nunei sfori, întocmai ca o cortină. În momentul când Ştefan cel\nMare pune genunchiul la pământ ca să jure fidelitate leşilor, un\npolon trase sfoara, pânzele cortului se abătură în toate laturile,\niar armata polonă întreagă văzu pe Ştefan la picioarele regelui...\nN­am controlat niciodată de atunci faptul, ca să văd ce adevăr\nconţine în el. Îl recomand istoricilor. Dar mai că m­aş prinde\ncă este o invenţiune patriotică, pentru a explica jurământul de\nsupunere de care este vorba.\nÎn filologie – zic filologie, ea însă nu exista – latinismul\ndomina şi, prin urmare, etimologismul.\nFonetismul, reprezentat foarte curios de Aron Pumnul din\nBucovina, nu avea trecere. Şcoala transilvăneană reprezentată\nprin Cipar, Laurian etc. era în plină tărie. Derivaţii ca Slatina\nde la Stelatina, Bistriţa de la Bistercea, Târgoviştea de la Târgu­\nVestei etc. erau generalmente admise.\n*\nAm zis la început că Convorbirile apar în 1867; tot în acel an\nam ieşit din liceu cu ideile ambiante, prin urmare duşman al\n„Junimei”.\nNu simţeam nici o atracţie pentru „Junimea”, din cauza spiri­\ntului dispreţuitor şi a aerilor superioare ale membrilor acelei\nsocietăţi. Cel care pe atunci îmi era mai antipatic era domnul\nIacob Negruzzi, cu mersul său ţanţoş şi cu modul de a tranşa\nscurt lucrurile. Această idee mi­am schimbat­o îndată ce l­am\ncunoscut mai de aproape.",
  "Conferinţele domnului Maiorescu mă atrăgeau ca subiect, ca\nmod de expunere şi ca doctrină, ele însă nu­mi plăceau ca tendinţă.\nTendinţa care reieşea din conferinţele sale cele mai obiective\nera o desconsiderare a adversarilor, a acelor care nu gândeau ca\ndomnia sa.\nDe altmintrelea, deşi era profesor la Universitate, însă manierile\nsale reci făceau ca cel mult să ai numai stimă intelectuală pentru\ntalentul şi cunoştinţele sale.\nÎn fine, trăind în lumea profesorală – căci m­am făcut imediat\nprofesor –, lume cu idei duşmane mişcărei literare de la „Junimea”,\nevident că nu puteam să am simpatii pentru această societate,\nmai ales auzind zilnic tot felul de declamaţii pe tema străinis­\nmului, a cosmopolitismului în contra membrilor ei.\nSimţeam însă ceva curios în mine: aveam porniri contra\nacestei societăţi, aveam dorinţe ca să combat teoriile lor, dar nu\naveam posibilitate, neştiind cum să combat şi neavând o bază\noarecare.\nTovarăşii mei fracţionişti, în mijlocul cărora trăiam, nu­mi\nputeau da nici un ajutor. Fără supărare, ei erau ignoranţi, foarte\nignoranţi. În filosofie erau încă la filosofia lui Krug – cam aceasta\nne­a predat­o şi Theodor Lateş în liceu; iar în materie de artă,\nestetică şi literatură, aproape nici o cunoştinţă.\nSuperioritatea junimiştilor era zdrobitoare din acest punct\nde vedere. Inferiori pe tărâmul politic, unde fracţioniştii erau\nfoarte tari, ei îşi luau revanşa pe terenul literar şi pe acela al\ncunoştinţelor culturale. În afară de domnul Maiorescu, care era\nhors concours, se aflau acolo spirite delicate şi culte, precum era\nal lui Vasile Pogor, spirite cu fundament serios cum era al dom­\nnului Carp, cultură literară ca a domnului Iacob Negruzzi etc.\n*\nAm simţit în mod instinctiv că deprinzându­mă cu lipsa de\nstudiu a tovarăşilor mei fracţionişti, voi rămâne un simplu frac­\nţionist toată viaţa, şi atunci am început a mă pune pe studiu şi\na ceti în toate ramurile cărţile cele noi apărute.\nEra la Iaşi, şi este încă, un librar, Dimitrie Daniil, care ne\nfurniza nouă, adică lui Lambrior, Conta, Alexandru Xenopol,\nmie etc., toate cărţile în vogă în ştiinţă sau din cele mai vechi\ncu reputaţie.",
  "Am început a­mi procura şi a sorbe pe Guizot, Thierry, Thiers\nşi pe deasupra Istoria civilizaţiei de Buckle, Macaulay, Carlyle etc.;\nîn filologie, ştiinţa limbagiului de Max Müller, gramatica limbelor\nromane de Diez, gramatica comparată de Bopp etc. În filosofie\nşi artă, Herbert Spencer, Darwin, mai cu seamă Auguste Comte\nşi pe deasupra Taine.\nAm început însă serios a mă ocupa de istoria românilor,\nadunându­mi tot materialul care pe atunci se putea aduna.\nTaine cu uvrajele sale estetice, filosofia artei în Italia, în\nOlanda etc. mi­a deschis cel întâi orizontul în materie de este­\ntică, dându­mi un criteriu de critică.\nÎncepeam în fine a mă dezgheţa şi a simţi oarecare idei for­\nmându­mi­se în creier, începeam a mă înarma, a putea lupta şi\ncombate teoriile junimiste. Puteam şi eu cita autori. Cercul\nbelferesc văzând aceasta, începu a mă cultiva mai de aproape,\ndestinându­mă ca un viitor luptător în contra „Junimei”.\nCum am simţit că am puţine aripi, m­am şi aruncat, eu,\ntânăr şi obscur, în bătălie. Erau pe atunci un fel de gazete\nsăptămânale de ale căror titluri nici nu­mi mai aduc aminte.\nDomnul Maiorescu ţinuse o conferinţă intitulată, Formă şi fond,\nconferinţă absolut întemeiată, dar cu ocazia căreia domnia sa a\nîndreptat mai multe săgeţi politice adversarilor din localitate.\nAjutat de teoriile estetice ale lui Taine, am şi întocmit o\ncritică, în care punând la contribuţie arta Renaşterei în Italia,\narta flamandă etc., căutam să răstorn conferinţa în chestie.\nUn amic fracţionist îmi ia manuscriptul şi se duce la gazeta\nfracţionistă – mi se pare Patria – al cărei director era acerbul\ndomn A.D. Holban.\nDomnul Holban era un neîmpăcat duşman al junimiştilor...\npe atunci, dar era un om foarte curios şi atunci – ca şi acum.\nNu ştiu de ce, măcar că articolul meu era îndreptat în contra\ndomnului Maiorescu, totuşi l­a refuzat, zicând că el conţine\nparadoxe estetice. Domnul Holban nu s­a ocupat niciodată de\nasemenea chestii, dar probabil că în cazul meu avea dreptate.\nAtunci m­am adresat imediat la una din ciupercile­gazete de\ncare am vorbit, şi într­o duminică mi­am văzut prima mea lucrare\ntipărită: Despre formă şi fond, critica conferinţei d­lui Maiorescu.\nTrebuie să spun că am păstrat în acel articol un discret anonimat,\nde altmintrelea nici nu era nevoie, fiind cunoscut numai de\ncâţiva amici.",
  "III\nCercul fracţionisto­bărnuţian în care trăiam a fost entuziasmat.\nPentru prima oară, probabil, Taine era pus la contribuţie în Iaşi,\npentru prima oară dl. Maiorescu era combătut pe alt teren decât\npe cel politic.\nDar, bucurie complectă nu se poate. Câţiva fracţionişti, precum\nAlexandru Gheorghiu şi alţii, veniră să mă felicite, însă adauseră:\n— D­le Panu, articolul e minunat, păcat însă că nu ai adoptat\nortografia d­lui Bărnuţiu.\n— Apoi, d­le Gheorghiu, eu încă n­am nici un sistem orto­\ngrafic, dar vădit că înclin către fonetism.\n— Rău, rău, căci fonetismul face că nu se poate observa\nlegătura dintre limba latină şi cea română.\n— Pardon, i­am obiectat – tare pe ştiinţa limbagiului de Max\nMüller şi pe gramatica limbilor romanice de Diez –, îndată ce\ncineva cunoaşte legile fonetice, după care cuvintele originale se\ntransformă, atunci e tot aşa de sigură derivaţia unei limbi dintr­o\nalta iniţială, după cum 2 şi cu 2 fac 4.\n— Poate să fie aşa, dar tot e mai lămurit pentru public ca\nsă scrii acua decât apă.\nAceastă conversaţie a fost pentru avânturile mele ştiinţifice\nun duş foarte rece.\nUn alt fracţionist, felicitându­mă, mi­a zis:\n— Evident că în critica d­tale erai legat de titlul pe care dl.\nMaiorescu îl dase conferinţei sale: Formă şi fond; cât mai corect\nînsă ar fi fost dacă­ţi intitulai critica d­tale cu cuvintele mai\nlatinizate de: Partea formativă şi fundamentul.\nAm înţeles iarăşi că are să­mi vie foarte greu lupta în contra\n„Junimei”, făcându­mă campionul unei mişcări literare cu prin­\ncipii ca cele arătate mai sus, căci în realitate ea se reducea la\ncâteva formule latiniste şi bărnuţiane.\nA doua mea scriere critică\nDe la începutul apariţiei Convorbirilor, fusesem un cititor\nasiduu. Eram în clasa a şaptea şi, prin urmare, în stare ca să\njudec lucrurile. Întâiul număr al Convorbirilor începuse cu un",
  "studiu critic al d­lui Maiorescu: Despre poezia română. Criteriile\npe care dl. Maiorescu le dedea acolo, după care erau să se judece\nvaloarea poetică a unei lucrări, evident că erau nouă şi bune\npentru mine. Cu toate acestea, lucrarea m­a izbit în mod defa­\nvorabil. Dl. Maiorescu lua la răfuială estetică pe toţi poeţii în\nvază, vechi şi noi, din ţară şi din părţile locuite de români.\nMai toţi poeţii noştri, vechi şi noi, precum: Sion, Tăutu,\nBolliac, Baronzi, Pelimon, Asachi, Aricescu, Orăşanu, Văcărescu,\napoi cei din Transilvania: Mumuleanu, Mureşanu etc., aveau în\ncritica d­lui Maiorescu bucăţi pe care le dedea ca rele exemple\nîn poezie.\nAcest lucru evident că mă nemulţumea; dar de altă parte nu\nputeam să nu recunosc că criticul avea în cea mai mare parte\ndreptate. Bieţii poeţi patrioţi şi lucrători asidui ai literaturei\nromâne îşi găsiră un criticator, pe care nici sentimentul patriotic,\nnici acel de solidaritate faţă cu străinul nu­l mişcau. Ceea ce\nnu­mi plăcea mai cu seamă în criticile d­lui Maiorescu era mai\nales acea satisfacţie involuntară, care răsărea de câte ori avea\nnorocul ca să poată semnala o bucată literară mediocră pe fond\npatriotic şi naţional.\nÎnsă dl. Maiorescu era destul de imparţial şi în acelaşi timp\ndestul de abil pentru ca să nu îmbrăţoşeze, în critica sa acerbă,\nabsolut pe toţi poeţii. El a exceptat şi s­a grăbit să excepteze pe\nfruntaşii noştri poeţi de atunci: pe Alecsandri, Bolintineanu –\npână la o dată oarecare din faza sa literară – şi pe Alexandrescu.\nAcest lucru mă tulbura, căci în liceu noi cu toţii citeam şi\nadmiram pe Alecsandri, pe Alexandrescu şi mai cu seamă pe\nBolintineanu. Nu ştiu pentru ce, dar chiar şi acuma cred că\nBolintineanu a fost mai mare poet decât Alecsandri. Poate aceasta\nse explică prin persistenţa unei idei căpătate în tinereţe. Nu mai\npuţin adevărat că, deşi nu am controlat­o din nou, totuşi parcă\ninspiraţiile lui Bolintineanu aveau aripi mai mari decât acele ale\nlui Alecsandri.\nPrin urmare, când dl. Maiorescu se punea pe asemenea teren,\ncriticând pe poeţii de ocazie sau pe cei secundari şi citând ca\nexemple de regulă de estetică versuri din Alecsandri, Bolintineanu\nşi Alexandrescu, dl. Maiorescu devenea greu de combătut şi\nvrând­nevrând trebuia să recunoşti că are dreptate. Recunoşteam\naceasta, dar cu oarecare ciudă, îmi părea rău că dl. Maiorescu\nare dreptate.",
  "*\nUn lucru era pus în evidenţă în contra şcoalei Convorbirilor\nde toţi cei atacaţi – şi cei atacaţi cum s­a văzut erau numeroşi.\nToate foile politice şi literare din ţară şi din Transilvania ridicaseră\nmănuşa aruncată de dl. Maiorescu; iar polemicele începură a se\nangaja în mod foarte violent, de la cele dintâi luni ale apariţiunei\nConvorbirilor literare. Trompeta Carpaţilor, Arhiva filologică, Columna\nlui Traian a d­lui Hasdeu, Federaţiunea, Familia, Transilvania, gazete\nde peste munţi, ripostară.\nPartea cea slabă a Convorbirilor erau producţiile literare origi­\nnale poetice. O literatură străină publicului era dată ca exemplu:\ntraducţii din Heine, Uhland, Lessing etc. erau de o factură nouă\nşi de un spirit care nici astăzi nu a reuşit să stăpânească\npoezia noastră. Publicul le­a luat nu atâta ca modele de poezie,\nci mai mult ca o provocare a sentimentului naţional şi poetic\nal românului.\nDe altă parte, poeţii care scriau la Convorbiri şi, prin urmare,\naveau aprobarea d­lui Maiorescu nu erau de o reală valoare. Cel\nmai fecund era dl. Iacob Negruzzi, care şi­a recunoscut singur\nneaptitudinea, prin faptul că a renunţat la această carieră beletris­\ntică. Astăzi poeziile domnului Negruzzi pot fi considerate ca\nnişte păcate ale tinereţelor, în deosebire însă de păcatele tinereţelor\nale tatălui său, Constantin Negruzzi, care au rămas.\nCe să mai zic de poeziile lui Ştefan Vârgolici, de ale lui Vasile\nPogor, Pruncu, Ianov, Leon Negruzzi, Bodnărescu, Miron Pompiliu,\nBrociner.\nDin toată acea pleiadă numai Şerbănescu a rămas în literatura\nromână.\nEminescu nu apare decât în al patrulea an al Convorbirilor literare.\nDespre toţi poeţii de mai sus, voi vorbi pe larg când voi\najunge cu aceste amintiri la intrarea mea în „Junimea”.\nDe altmintrelea, în ceea ce priveşte pe Vasile Alecsandri – a\ncărui apariţie la „Junimea”, din când în când, o voi descrie la\ntimpul anumit –, bucăţile pe care le dă acest poet la începutul\nConvorbirilor nu sunt de prima calitate. Aşa în anul întâi şi al\ndoilea al Convorbirilor producţiile lui Alecsandri sunt slabe de\ntot; această slăbiciune nu este relevată de dl. Maiorescu, cum\nar fi fost relevată dacă s­ar fi remarcat la alt poet.",
  "Mi­aduc aminte că am fost izbit de o poezie a d­lui Alecsandri,\nun fel de imitaţie după genul lui Bolintineanu, foarte slabă, care\nne servea nouă, profesoraşilor, ca să criticăm spiritul de parţiali­\ntate al d­lui Maiorescu. Uitasem cum era intitulată şi care era\nconţinutul acelei poezii. Într­adins am căutat în Convorbiri şi am\ngăsit­o în anul al doilea: Calul cardinalului Batori, 1599. Este pur\nşi simplu o copilărie.\nToate acestea mă încurcau, şi faptul că aveam păreri politice\ndeosebite de acele ale „Junimei” întreţinea în mine resentimentele\ncontra Convorbirilor.\nO ocazie se ivi pentru ca aceste dispoziţii să se manifeste\ndin nou.\nÎn 1868, când eram la Universitate, iată că apare în Convorbiri\no lucrare capitală: Rienzi, tragedie în 5 acte, de dl. Bodnărescu,\nîn versuri albe. Era întâia lucrare fundamentală a Convorbirilor.\nCând am citit­o, am rămas decepţionat complect, lucrarea nu\navea nici o valoare.\nDar, să intru în oarecare detalii. În materie de tragedie eram,\npe cât e cu putinţă unui tânăr, la largul meu. În liceu studiasem\ntoată literatura dramatică din antichitate până în timpurile\nmoderne: Sofocle, Euripide, Terenţiu, Racine, Corneille, Molière,\nShakespeare, Lope de Vega, Schiller, Goethe etc., pe toţi aceştia\nîn traducţie franceză, împreună cu Dante, Ariosto, Torquato\nTasso în limba italiană, plus dramatici francezi contimporani.\nPe toţi îi înghiţisem – în mod indigest bineînţeles – în cei trei\nani ai cursului superior. Nu mai rămâne îndoială că Voltaire,\nDiderot, Volney şi Jean­Jacques Rousseau nu fuseseră uitaţi.\nCiteam seara, citeam în vacanţe, citeam în orele de recreaţii,\nciteam în timpul cursurilor care nu mă interesau sau pentru\ncare puteam să mă prepar în ultimele luni ale semestrului.\nDiscuţiile teoriei tragediei clasice asupra celor trei unităţi, a\nunităţei locului, a timpului şi a acţiunei, îmi erau familiare.\nRevoluţia pe care o făcuse Shakespeare în această privinţă o\ncunoşteam şi o aprobam.\nPrin urmare, când apare tragedia d­lui Bodnărescu, Rienzi,\ntoată fiinţa mea a vibrat de nevoia unei critici.\nDl. Bodnărescu, alegând ca subiect Rienzi, se hotăra de mai\nînainte la o încercare dezastruoasă; era o operă peste puterile\nsale, căci ea fatalmente trebuia să fie pusă în comparaţie cu alte\ntragedii asupra aceluiaşi subiect, comparaţie pe care nu putea\nsă o suporte Rienzi a domniei sale. În adevăr, un autor francez,",
  "Drouineau, a făcut pe la 1826 o tragedie, Rienzi, ale cărei calităţi\nsunt recunoscute, şi vestitul autor englez, Sir Bulwer Lytton,\nmai în urmă a compus un roman istoric Rienzi. Înainte de Bulwer,\nRicard Wagner, ilustrul compozitor german, făcuse şi el un\nlibret, Rienzi.\nCând a apărut Rienzi de dl. Bodnărescu, întâmplarea făcuse\ncă eu cetisem cu câteva săptămâni înainte romanul istoric al lui\nBulwer. Şi măcar că acest roman are multe defecte, dar e foarte\nmişcător, iar acţiunea foarte dramatică.\nEra un noroc mare pentru mine.\nÎn prefaţa traducerei franceze a romanului lui Bulwer se vorbea\nşi de tragedia franceză a lui Drouineau.\nImediat alerg la Dimitrie Daniil, librarul, şi comand această\ntragedie.\nDespre libretul lui Wagner şi chiar despre Wagner însuşi\nn­aveam nici o cunoştinţă, numai mai târziu am aflat lucrul.\nPână când a apărut actul al doilea în Convorbiri literare, mi­a\nşi sosit tragedia Rienzi a autorului francez. Am aşteptat ca să\napară cele 5 acte ale d­lui Bodnărescu, pentru ca să fac critica.\nNu­mi aduc aminte în ce jurnal am tipărit această critică,\nnici n­o am – după cum n­am nimic din ce am scris, neavând\nobiceiul de a colecţiona, fie scrierile mele, fie ale altuia, când\napar în gazete –, dar mi­aduc aminte foarte bine fondul criticei\nmele şi mai că aş putea să spun că şi astăzi aş iscăli­o.\nIată în ce consista critica mea.\nMai întâi căutam să stabilesc care este partea originală a\npoetului şi, comparând lucrarea cu acea a lui Bulwer şi a lui\nDrouineau, constatasem că dl. Bodnărescu nu pusese aproape\nnimic de la sine, şi puţinul pe care­l pusese era nenorocit. Aşa,\nţin minte bine deznodământul.\nÎn romanul lui Bulwer, copilul lui Montréal, pentru a răzbuna\nmoartea tatălui său – o figură eroică şi melancolică a unui cavaler\nsemiaventurier, semibandit din evul mediu –, ucide pe Rienzi,\nbinefăcătorul său.\nÎn Drouineau, Montréal­fiul joacă un rol nobil şi cavaleresc,\nprovocând pe Rienzi în duel.\nÎn tragedia d­lui Bodnărescu, Montréal, cavalerul aventurier,\nse furişează în piaţa Capitoliului printre public, şi când Rienzi\nse apropie, îl ucide mişeleşte, lucru care se depărtează şi de la\nadevărul istoric, cât şi mai cu seamă de la logica dramatică şi\ncaracterul personajului.",
  "Nu ştiu dacă la „Junimea” s­a citit critica mea, ştiu însă un\nlucru, că fracţioniştii au admirat­o de politeţă, fără să­i dea altă\nimportanţă. Iar un profesoraş mititel şi veninos mi­a spus:\n— Panule, lasă pe Bodnărescu deoparte cu tragediile lui, dă­i\nla cap lui Maiorescu pentru ideile lui antinaţionale.\nA treia scriere\nO satiră în versuri\nCei ce au citit Convorbirile poate ştiu un lucru foarte nostim,\nanume: că eu am publicat câteva traducţii din Sonetele lui Petrarca.\nDa, nici mai mult, nici mai puţin decât sonete din Petrarca.\nEram un mare admirator al lui Petrarca, pe care îl citisem în\noriginal. Se înţelege că preferam din el mai mult in vita di Laura\ndecât in morte di Laura.\nNu cred însă să ştie mulţi că am compus şi o satiră politică\nîn versuri, intitulată Boericale, satiră la adresa tot a „Junimei”.\nIată acest curios incident din tinereţele mele. Este cea dintâi\nmanifestare politică a mea; cu dânsa am început a face politică.\nCel mai neobosit scriitor de la Convorbiri era însuşi redactorul\nlor, dl. Iacob Negruzzi. De la cel întâi număr d­sa începe a\npublica poezii lirice – inferioare fie zis în treacăt –, traduceri din\ndramele lui Schiller, copii de pe natură, idile în versuri şi sub formă\nde dialog de teatru, romane, călătorii etc.\nGenul în care a reuşit real este, desigur, al copiilor de pe natură,\nîn care zugrăvea un caracter, dezvelea un colţ social comic, îşi\nbătea joc de un prejudiţiu sau reprezenta o scenă reală ridicolă.\nTrebuie să spun că dl. Jacques Negruzzi avea pasiunea politică\ndezvoltată mai mult decât oricare, şi că rar făcea sau scria ceva,\nfără ca în dos să nu fie preocuparea de a lovi în adversar.\nEra duşmanul neîmpăcat al fracţioniştilor, iar fracţioniştii îi\nplăteau înapoi cu aceeaşi monedă.\nEra conservator adânc, conservator ruginit chiar. Aşa, mi­aduc\naminte teoria pe care o dezvolta de multe ori la „Junimea”:\nsuperiorul are totdeauna dreptate faţă de inferiorul. „Exemple:\ncând mitropolitul e în ceartă cu un episcop, mitropolitul are\ndreptate; când episcopul se sfădeşte cu protopopul, episcopul\nare dreptate; când protopopul se ia de păr cu un popă, proto­\npopul are dreptate; când prefectul se sfădeşte cu subprefectul,",
  "prefectul are dreptate; când caporalul bate pe soldat, caporalul\nare dreptate.”\nAcest spirit, natural că­l aducea şi în politică.\nÎn 1866 se ştie că începe regimul nostru reprezentativ serios\nîn ţară. Liberalii din Iaşi intră cu energie în mişcarea consti­\ntuţională, ei încep agitaţia electorală cunoscută: vizitează pe\nalegători pe acasă, le cer voturile, fac întruniri publice, combat pe\nadversari, mai cu seamă pe reacţionari; cu alte cuvinte bucătăria\nregimului constituţional începe a funcţiona.\nPe atunci era un obicei foarte nostim la Iaşi, în chestie de\nîntruniri politice: ele erau contradictorii. Ambele partide sau\ntoate partidele veneau, oratorii se succedau la tribună întocmai\nca la Cameră, unul pentru, altul contra; discuţiile erau violente,\ndar foarte interesante. Publicul îşi manifesta simpatiile pentru un\npartid sau o persoană, fără însă să înăduşe glasul adversarului.\nAcest obicei s­a continuat până în 1884. De câte ori nu am avut\ncombateri de această natură cu dl. Mârzescu, cu dl. Aslan etc.\nAceste întruniri se ţineau în sala mare a primăriei.\nJunimiştii, adică d­nii Maiorescu, Carp, Negruzzi, Pogor etc.,\nnu veneau la asemenea întruniri pe cari le despreţuiau; ca conser­\nvatori, împreună cu ceilalţi conservatori, ei făceau întrunirile\nlor în case particulare, precum în saloanele d­lui Mavrocordat,\nPaşcanu etc.\nDl. Iacob Negruzzi mai cu seamă îşi exercita verva, ridiculizând\npractica electorală, cu toate că în realitate era pasionat de politică,\ncum am spus, şi era cel mai înfocat agent electoral conservator (în\nsensul bun al cuvântului), şi acel care ştia să se insinueze mai\nmult printre alegători. De aceea foarte multe din copiile sale de\npe natură vizează politica, ridiculizând pe cetăţenii militanţi liberali,\npe profesori care erau în fruntea mişcărei fracţioniste şi pe căpetenii.\nNoi ceştilalţi din câmpul opus deveneam furioşi la asemenea\natacuri, în care literatura era numai pretext.\nÎn 1871 dl. Iacob Negruzzi publică o copie de pe natură inti­\ntulată Electorale, care era o adevărată ridiculizare şi, trebuie să\no spun, cu mult spirit şi umor, a vieţei politice a liberalilor din\nIaşi, imitând genul satiric eroic al lui Boileau în Le Lutrin şi al\naltor satirişti celebri. Dl. Iacob Negruzzi începea cu o descriere\nmajes tuoasă şi serioasă a locului unde acţiunea eroico­comică\navea a se petrece şi apoi continua povestind o întrunire la pri­\nmărie: alege rea preşedintelui, cererea de cuvânt a diferiţilor\noratori, exageraţiunea în limbagiu şi în idei, oratori vehemenţi",
  "şi furioşi etc., etc. Printre oratori figura, de exemplu, d­l Sugilă,\nal cărui nume denota apucăturile, Tiberiu Lehăescu profesor de la\nliceu, un agent electoral cu ciomagul în mână, numit Ciobănică,\nun cetăţean turmentat Năstase Pătlăgică etc.\nSe înţelege că această satiră a avut mare efect în Iaşi. Bezedea\nGrigorie Sturdza făcea mare haz. Fracţioniştii şi liberalii erau\nplouaţi. Fiecare designa pe Sugilă, pe Tiberiu Lehăescu, pe Năstase\nPătlăgică şi pe alţii.\nM­am hotărât să răzbun onoarea instituţiilor constituţionale\nbatjocorite de această satiră şi am răspuns printr­o alta, tot în\nversuri, numită Boericale.\nIV\nNu­mi aduc aminte decât vag de aceste Boericale. Îşi poate\nînchipui cineva că mare lucru nu a putut să fie de ele, mai ales în\ncomparaţie cu Electoralele d­lui Negruzzi! Mai întâi, fiindcă un\nrăspuns pe aceeaşi temă şi cu aceleaşi procedeuri are totdeauna\nmai puţină valoare decât atacul; de altă parte fiindcă dl. Negruzzi\navea deprinderea maniărei versurilor. Cu toate acestea, Boericalele\nau avut succes în lumea interesată. Tiberiu Lehăescu, profesorul de\nla liceu, mi­a strâns mâna scuturându­mi­o aşa de tare, încât era\nsă mi­o demită din umăr. Onorabilul Pătlăgică mi­a făgăduit votul\nsău, când îmi voi pune candidatura, „căci văd că eşti băiat bun şi\ncă ai viitor”. Ciobănică m­a întrebat dacă n­ar fi nimerit să­şi exercite\nciomagul pe spetele d­lui Negruzzi. Iar Sugilă (căci, o mai repet,\ntoată lumea a înţeles la cine făcea aluzie dl. Negruzzi), fiind într­o\nstare anormală, adică nefiind în starea lui obicinuită, mi­a zis:\n— Domnule Panu, să­l păzească Dumnezeu pe ţiganul acela\n(ţiganul acela era dl. Iacob Negruzzi) ca să mă întâlnească când\nvoi fi în bune dispoziţii...\nTiberiu Lehăescu, strângându­mi mâna, cum am spus mai sus,\nmi­a zis următoarele:\n— Înfierând Electoralele, ţi­ai făcut datoria de bun român şi\nde cetăţean; eu voi răspunde vândutului aceluia la străini de la\ntribună. De la tribună eu polemizez cu adversarii mei; la cea\nîntâi ocazie îl voi provoca de la înălţimea tribunei, iar dacă nu\nva ridica mânuşa, îl voi trata ca laş.",
  "Aceste Boericale m­au făcut să încep a mă interesa de politică\nşi a urmări mai de aproape politica societăţei „Junimea”, căci\nvădit că de la 1870 „Junimea” începe a face politică. Deja, cum\nam spus, junimiştii luaseră o atitudine franc duşmănească în\ncontra mişcărei literare şi politice dominante. Ei purcedeau în\nestetica lor aproape de la principiul că sentimentul naţional nu\npoate să fie un element emoţional într­o lucrare poetică, şi că,\ndin contră, este un sentiment de nevaloare.\nAcest lucru se poate înţelege că lovea în însuşi baza activităţei\nliterare de pe atunci; era un fel de estetică internaţionalistă,\ncare voia a se introduce şi a înlocui pe cea în favoare, eminamente\nnaţionalistă.\nApoi se mai introduceau şi alte principii de critică: Lessing\nintra în arenă, precum şi tot criticismul clasic modern.\nUn acerb şi neînduplecat critic în contra mişcărei literare de\natunci desigur era dl. Carp. În adevăr, dl. Maiorescu, în criticele\nsale, păstra acel ton rece, deşi incisiv, iar critica sa, deşi amară,\nrăutăcioasă, însă avea politeţa în aparenţă. Pe urmă, trebuie s­o\nzic, dl. Maiorescu în criticele sale totdeauna îşi rezerva şi asigura\no mică portiţă de retragere.\nDin contră, dl. Carp un critic impetuos, care se năpustea\nasupra adversarului şi­l lovea drept, fără să­şi reţie întru nimic\nmâna. La dl. Carp o operă era sau o capodoperă sau o nulitate,\nmijlocie nu exista; ori Shakespeare sau La Fontaine, ori neantul.\nAşa, chiar din anul întâi al Convorbirilor, dl. Carp publică o\ncritică a dramei d­lui Hasdeu, Răzvan­Vodă, atunci apărută. D­sa\nîncepea critica prin un atac violent în contra autorului dramei.\nAceastă dramă era numită o elucubraţiune, zicea d­sa; motivul\napariţiunei acestei drame atribuit unei boale. Dl. Carp se înfuria\nde la început în contra succesului piesei; publicul, care gustase\ndrama, era maltratat şi considerat ca complicele d­lui Hasdeu.\nAristot era pus la contribuţiune, iar dl. Hasdeu era acuzat că\ns­a abătut de la regulele dramatice ale lui Aristot.\nCeva mai mult, pentru prima oară Schopenhauer apărea, şi\ndl. Carp cita din celebrul filosof care este ţelul unei drame; iar\nca final, criticul sfătuia în mod dispreţuitor pe dl. Hasdeu că ar\nfi mai bine să se întoarcă la redacţia lui Aghiuţă.\nAghiuţă fusese un jurnal umoristic, redactat de dl. Hasdeu.\nEvident că dl. Carp se înşela. Se înşela asupra valorei lui Răzvan,\ndramă care a rămas şi care, pe lângă defectele ei, are calităţi de\nprima ordine, pe care criticul era dator să le pună în evidenţă\nca şi defectele.",
  "Evident că aprecierea pe care o făcea despre dl. Hasdeu era\nabsolut nedreaptă şi pasionată. Locul enorm pe care dl. Hasdeu\nl­a ocupat şi­l ocupă şi astăzi în literatură şi ştiinţă este o dovadă.\nŞi dl. Carp nu putea să aibă în tot cazul scuza cum că dl. Hasdeu\nnu se manifestase în destul până atunci. Răzvan­Vodă era cu mult\nsuperioară tuturor lucrărilor de pe atunci, iar activitatea începută\nde dl. Hasdeu în Columna lui Traian etc. era semn vădit de ceea\nce omul era în stare să facă.\nDar pe bietul Gheorghe Sion poetul, ce crud l­a maltratat dl.\nCarp! Aici, bineînţeles, cu dreptate.\nSion, ca un bun român ce era, publică Una sută şi una fabule,\nca vai de capul lor, fie zis în treacăt. Dl. Carp ia condeiul şi­i\nadministrează o teribilă critică. Bietul poet e pus în comparaţie\ncu La Fontaine şi puteţi să vă închipuiţi ce păţeşte. Apoi dezastrul\naceluia este şi mai desăvârşit când îi discută opera din punct\nde vedere al definiţiei fabulei dată de Lessing.\nCeea ce revolta mai cu seamă pe dl. Carp era prefaţa autorului,\nîn care nenorocitul îndrăznise să spună că, scriind acele fabule,\ns­a gândit că printr­însele poate insufla patriotism, liberalism\nşi religiozitate. Dl. Carp sfârşea prin a spune că fabulistul publi­\ncând opera sa şi­a bătut joc de public.\n*\nEi bine, aceste lucruri revoltau opinia publică în contra\n„Junimei”; tonul casant, dispreţul suveran, în afară de dreptatea\nsau nedreptatea cauzei, acestea supărau. Mai supăra faptul că\nse căuta a se scoate, cum am zis, din literatură sentimentul\npatriotic, preocuparea morală de a produce un bine. Acuma,\ncând mă uit înapoi, pot să definesc lămurit lupta între tendinţa\njunimistă în literatură şi cea naţionalistă de pe atunci.\nLiteratura de atunci avea ca principiu arta pentru un scop\noarecare, social, politic şi naţionalist; pe când junimiştii voiau\nsă introducă arta pentru artă.\nCine avea dreptate? Avea dreptate în parte „Junimea”, fiindcă\nprea se făcea din literatură un simplu mijloc de propagandă; şi\navea mai cu seamă dreptate, fiindcă cea mai mare parte din literaţii\nde atunci nu erau oameni de talent. Dacă ar fi fost oameni de\ntalent, mişcarea „Junimei” ar fi fost nimicită de la început, sau\npoate nici nu ar fi luat naştere.",
  "Avea dreptate şi partida naţionalistă, fiindcă junimiştii prea\nvoiau să facă din literatură un fel de sport intelectual, din care\nscoteau cu precugetare oarecare sentimente, precum este cel al\nnaţionalismului etc., desigur foarte emoţionale şi ele şi capabile\nde a da naştere unei literaturi.\n*\nCât timp „Junimea” atacase poeţii inofensivi, precum Sion,\npoeţii morţi, precum Văcărescu, literatura din Transilvania, care\nnu inspira mare interes la noi, pe atât i­a mers bine şi nu a\ndeşteptat furtuni.\nCând însă Convorbirile încep a ataca oameni de valoare ca\ndl. Hasdeu, ca V.A. Ureche etc., atunci lupta se angajează serios\nşi două tabere adverse se formează.\nDl. Hasdeu, polemist emerit şi lucrător neobosit, intră în\nluptă înconjurat de o pleiadă de tineri, din care mulţi de talent.\nŞcoalei junimiste din Iaşi i se ridică o altă şcoală literară în\nBucureşti; între cele două capitale începe un război literar în\nregulă. Mai pune şi faptul că sentimentul de separatism era în\naer, ceea ce făcea ca cei din Iaşi să caute a compensa inferioritatea\nsituaţiei lor politice prin superioritatea lor literară.\nÎn această luptă ce se angajează, „Junimea” reuşise să atragă\nîn partea ei pe cel mai ilustru dintre poeţi, pe Alecsandri, care\naproape la fiecare pas era linguşit la „Junimea” şi în Convorbiri\nliterare. „Junimei” îi trebuia un literat însemnat, care să­i servească\nde pavilion; lui Alecsandri, omul cel mai îngâmfat din lume, îi\ntrebuia un cerc de oameni de valoare care să fie în acelaşi timp şi\nadulatorii săi. Este drept că Alecsandri nu neglija nici pe cei din\nBucureşti. În acelaşi timp, pe lângă lucrurile care le dă Convorbi­\nrilor, nu uita a întreţinea, cel puţin din când în când, cu colabo­\nrarea sa şi revistele din Bucureşti, precum Revista contimporană.\nGruparea de la Bucureşti începe a se agita febril; pe lângă\nColumna lui Traian a d­lui Hasdeu, gazetă politică, dar care avea o\nmare parte rezervată literaturei şi istoriei, apar mai multe foi ale\ncăror titluri denotau spiritul deosebit de acela al Convorbirilor literare.\nAşa, Columna lui Traian era un program întreg; apare mai\ntârziu foaia Societatea pentru învăţătura poporului român, mai apare\napoi Foaia societăţei românismului. Mai în toate aceste reviste,\ndl. Hasdeu îşi are locul întâi. În Foaia societăţei românismului încep\nîntâiaşi dată a scrie d­nii G.D. Teodorescu şi Grigore Tocilescu.",
  "*\nEu urmăream toată această mişcare din fundul unei catedre\nde la gimnaziul Alexandru cel Bun din Iaşi. Foarte curioasă şi\nnedefinită era starea mea sufletească. Toate simpatiile mele poli­\ntice erau pentru partidul naţionalist, însă o parte din simpatiile\nmele literare le avea necontestat „Junimea”. Dar le avea în mod\nfoarte straniu. Ceea ce îmi plăcea la „Junimea” erau teoriile\nestetice şi preceptele; exemplele prin care însă voiau să ilustreze\nacele teorii şi comentariile ce se făceau asupra operilor criticate\nîmi displăceau.\nPe urmă, eram izbit de o lacună vădită în mişcarea „Junimei”.\nConvorbirile erau o revistă pur literară. Numai dl. Maiorescu mai\nlărgea cercul, introducând şi chestiuni de filologie şi învăţământ,\nîncolo numai poezie, numai traduceri, bucăţi literare şi critici,\nfoarte puţine studii.\nPe când dincolo, în lagărul opus, platforma era mult mai\nlargă, toate chestiunile erau abordate, în toate ramurile. Cele\nde mai multe ori rău, câteodată bine, dar erau tratate.\nMişcarea naţionalistă avea o vădită superioritate asupra celei\njunimiste dintr­un punct de vedere istoric. Convorbirile literare\nn­aveau un istoric, nu se ocupau deloc de această chestiune,\naşa de importantă pentru un popor şi, mai ales, aşa de impor­\ntantă atunci. Ba chiar la „Junimea” se trata cu dispreţ istoria\nromânilor. Ce istorie a românilor este? Care este istoria româ­\nnilor? ziceau unii membri. Iar dl. Pogor, în ironie, repeta foarte\ndes cuvintele: Les peuples heureux n’ont pas d’histoire1, şi explica\nastfel pentru ce nu avem istorie.\nDincolo, afară de domnul Ureche şi alţii, era un gigant, era\ndl. Hasdeu, admirabil preparat pentru răsfoirea şi întocmirea\nistoriei noastre naţionale. Pe lângă cunoştinţa altor limbi, poseda\ncunoştinţa limbelor slavice, indispensabile pentru studiarea tre­\ncutului nostru. Nu mai vorbesc de cunoştinţele generale pe care\nle poseda.\nEra un adversar redutabil pentru „Junimea”.\nÎn lupta încinsă, şi pe care treptat o voi arăta­o, ambele tabere\nau avut învinşi şi învingători, victoria însă a fost mai mult în\nfavoarea junimiştilor. Căci evident că d­nii Ureche, Misail etc.\n1. Popoarele fericite n­au istorie (fr.).",
  "au fost bătuţi în această luptă, bătuţi cum zice francezul: à la\nplate couture1.\nCu dl. Hasdeu însă lucrurile n­au stat tot aşa. Cu dl. Hasdeu\na fost un adevărat duel în felul timpurilor medievale: un om\nluptând într­o încăierare generală, în contra mai multor răz­\nboinici deodată. Cine a citit La Gerusalemme liberata de Tasso sau\nOrlando furioso de Ariosto îşi poate face idee despre ceea ce\nvoiesc să spun. Dl. Hasdeu era faţă cu „Junimea” un fel de\nRinaldo sau de Orlando faţă cu sarrasinii.\nCum s­a văzut, dl. Carp a fost cel întâi care a provocat pe\ndl. Hasdeu în critica lui Răzvan­Vodă, trimeţându­l la Aghiuţă.\nDl. Hasdeu replică cu atacuri continue la adresa „Junimei”.\nAcest duel este ilustrat, între altele, prin trei păcăleli a d­lui\nHasdeu şi prin una păţită de dl. Hasdeu.\n*\nLe voi povesti la rândul lor pe toate.\nPăcăleala d­lui Hasdeu.\nAcesta, ca mai toţi de pe atunci, era duşmanul dinastiei\nstrăine; pe de altă parte Alecsandri îşi înstrăinase simpatiile\nbucureştenilor prin faptul că scria la Convorbiri, prin urmare\navea aerul a se solidariza cu acea mişcare, mai ales de când dl.\nMaiorescu îl puse în Direcţia nouă, de care voi vorbi în curând,\nîn Convorbirile în 1870 (căci de atunci lupta serioasă începe),\nAlecsandri publică un fel de pastel intitulat Bărăganul. Alecsandri\ndedică Bărăganul: Măriei sale domnitorului. Acest act a fost tălmăcit\nca o linguşire către domnitor din partea ilustrului poet, prin\nurmare a displăcut şcoalei naţionaliste.\nColumna lui Traian relevă lucrul şi caută să găsească în poezie\nurme de linguşire. În poezia Bărăganul, după ce descria stepa\nîntinsă cu iarba­i mohorâtă, singuratică şi lipsită de viaţă, apoi\nerau ca concluzie următoarele versuri:\nAh! dulce, glorioasă şi mult strălucitoare\nVa fi ziua de viaţă când pe sub mândrul soare,\nTrecând în repegiune, un zmeu cu­aripi de foc\nGoni­va trista moarte ce zace­n acest loc!\n1. Bătut măr (fr.).",
  "Mult vesel va fi câmpul când vecinica­i tăcere\nVa dispărea d­o dată la glasul de­nviere\nCe scoate zmeul falnic din gura lui de fer\nVestind noua răpire a focului din cer.\nOricine a putut înţelege imediat că poetul vorbeşte în aceste\nversuri de drumul de fier ce era vorba să se introducă, comparând\nmaşina cu un zmeu cu aripi de foc, care din gura lui de fier\nscoate flăcări şi serveşte de glas de înviere prin locurile pustii.\nEi bine, în focul şi precipitarea luptei, dl. Hasdeu crede că\npoetul vorbeşte de însuşi domnitorul sub forma unui zmeu cu\naripi de foc şi că versurile sunt o platitudine dinastică.\nConvorbirile se grăbesc cu multă fală a râde de greşala de\nînţeles a criticului de la Columna lui Traian, sfârşind cu următoarele\ncuvinte: „Un copil ar fi pătruns îndată că poetul a gândit la\ndrumul de fier. Asemenea inteligenţe critică pe Alecsandri”.\nAveţi să vedeţi mai târziu în ce mod strălucit dl. Hasdeu îşi\nia revanşa.\nV\nIată­mă în anul 1871, un an numai mă desparte de intrarea\nmea în Junimea. Dar până atunci trebuie să mai istorisesc cum\nam mai rupt încă o lance în contra Convorbirilor literare.\nÎn cei patru ani dintâi de existenţă a Convorbirilor, acestea\nnu se deosebiseră prin vreo publicaţie poetică mai marcantă; abia\nîn al patrulea an Eminescu apare cu Venere şi Madonă şi Epigonii;\ncăci Vasile Alecsandri este la început de o sărăcie de invenţie\ndisperătoare. Ca poeţi, nimeni, o mai repet, nu se distinsese.\nŞerbănescu publicase multe poezii, dar de o valoare potrivită;\niar Matilda Cugler, ale cărei versuri erau frumuşele, prea simţea\nde departe şcoala şi pastişul poeziei nemţeşti.\nÎn 1871 Alecsandri începe să publice pastelurile sale, între\ncare şi vestitul Pohod na Sibir.\nDl. Maiorescu crede că, după ce dărâmase prin criticele sale\nliterare, filologia etc. naţionalistă, a venit timpul să clădească\nşi să dea ţărei modeluri literare. Şi atunci ne trezim într­o bună\ndimineaţă cu o publicaţie în Convorbiri, sub titlul: Direcţia nouă,",
  "faimoasa direcţie nouă, aşa de mult criticată pe atunci şi criticată\ncu un fond de mare dreptate.\nDin cine se compunea, pe terenul poeziei, Direcţia nouă a d­lui\nMaiorescu? Din Alecsandri, Eminescu, Bodnărescu, iar în parantez –\ncăci era un parantez – din Matilda Cugler, Şerbănescu şi Petrino.\nAvea dreptate dl. Maiorescu să dea studiului său titlul de\nDirecţia nouă? Avea dreptate ca, cu d­nii Bodnărescu, Şerbănescu,\nPetrino şi Matilda Cugler, să înfrunte din nou şcoala naţionalistă,\ndându­i pe aceia ca model? Avea dreptate să pună ca poet pe\nHasdeu alăturea cu Tăutu şi tutti quanti (expresia domniei sale)?\nAvea dreptate ca lui Bolliac şi d­lui Hasdeu să binevoiască a le\nrecunoaşte numai meritul de bunişori prozatori? Evident că nu.\nDirecţia nouă a fost o greşală, a fost cea mai slabă lucrare a\nd­lui Maiorescu şi cea mai parţială apreciere a criticului.\nDe la Direcţia nouă, „Junimea” a căpătat definiţia de societate\nde admiraţie mutuală.\nÎn adevăr, a vârî pe Vasile Alecsandri în direcţia nouă a Convor­\nbirilor era ceva care nu se putea justifica. Alecsandri era în\ndeplină maturitate a talentului său şi cercul literar de la „Junimea”\nnu avusese şi nu a avut asupra poetului nici o influenţă. Paste­\nlurile, genul nou al lui Alecsandri, care parcă au determinat pe\ndl. Maiorescu a­l îngloba în direcţia nouă, pe lângă că sunt un\ngen literar de al doilea rang, consistând în simple descrieri de\nnatură moartă aproape – gen aparţinând mai mult picturei –, dar\napoi nu puneau talentul lui Alecsandri subt o lumină nouă. În\npasteluri cu Rodica cu cofiţa pe cap, cu ciobanul cu turma de\noi etc., ca puncte pentru însufleţirea naturei moarte şi a între­\nruperei mono toniei descrierei, găsim tot pe Alecsandri din doine\nşi lăcrămioare, din balade, din poezii poporale.\nPrin urmare, vădit că introducerea în Direcţia nouă a lui\nAlecsandri era forţată, din cauza sărăciei materialului poetic de\nvaloare a nouei direcţii.\nCe să mai spun de Bodnărescu cu Rienzi şi cu alte poezii, dat\nca un adevărat talent şi ca model! Ce să mai zic de gingaşele poezii\nale Matildei Cugler şi Şerbănescu, care în definitiv nu aveau nimic\nîn ele ca să indice o şcoală, o direcţie nouă! Ce să mai zic de\nPetrino, poet bucovinean, a căreia producţie era redusă la câteva\nversuri!...\nÎncă o dată, e vădit că dl. Maiorescu încerca să clădească cu\nmaterial foarte puţin şi cu împrumuturi de material străin o\nclădire artificială.",
  "Singurul poet pe care l­a dat în adevăr „Junimea” era Eminescu.\nDar Eminescu al Venerei şi Madonei şi al Epigonilor era încă un poet\ncu o formă foarte contestabilă, cu antiteze căutate într­adins,\ncu un pesimism nedrept, care l­a întovărăşit toată viaţa – dar\nîn sfârşit poet.\nTrebuie să spun un lucru, pe care l­am recunoscut totdeauna:\ndl. Maiorescu a avut marele merit de a vedea de la început în\nEminescu un poet, lucru ce era foarte greu pentru multă lume\ncitind confuza sa poezie: Venere şi Madonă, precum şi curioşii şi\nparadoxalii săi Epigonii.\nAceastă constatare a d­lui Maiorescu, opinia publică a venit\nmai târziu să o consacreze, şi să o consacreze cu laude şi exagerări\nde acele de care dl. Maiorescu nu ar fi fost capabil. În adevăr, d­lui\nMaiorescu în Direcţia nouă îi vine greu, şi atunci avea dreptate\nca să puie pe Eminescu imediat după Alecsandri; era în aceasta\nşi tămâiere către ilustrul oaspe de la „Junimea”. Pe când admi­\nratorii fanatici de mai târziu ai lui Eminescu nu găsesc laude\npentru a diviniza Venere şi Madonă şi Epigonii.\nA patra critică a mea\ncontra Convorbirilor\nDirecţia nouă m­a revoltat prin spiritul ei nedrept. Nu, mi­am\nzis, este imposibil ca un critic să maltrateze pe un Hasdeu, pe\nun Bolliac, pe un Mureşanu, pe un Văcărescu, pe un Alexandrescu\n(nepomenindu­l), pe toţi aceştia, precum şi pe alţii, pentru:\nBodnărescu, Şerbănescu, Petrino, Matilda Cugler şi Eminescu.\nCăci trebuie să spun că Eminescu la început nu­mi plăcuse\ndeloc; nu­mi plăcuse, fiindcă fondul poeziilor lui era falş, nedrept,\npretenţios; pentru că şi mai târziu Eminescu, dacă are inspira­\nţiunea admirabilă şi forma frumoasă, însă ca gânditor, dacă nu\neste mediocru, cele de mai multe ori însă este absurd.\nŞi dacă pe un poet ca Alecsandri îl poţi judeca fără a­i analiza\ngândirea, pe Eminescu nu.\nEminescu a avut totdeauna pretenţia de a fi întâi gânditor\nşi pe urmă poet. De multe ori am discutat cu dânsul în această\nprivinţă. Eminescu, temperament pasionat, nu se gândea atâta\ncând scria la efectul poetic, ci mai mult la susţinerea unei idei\nsau la lovirea unui duşman. Între Epigonii şi Satira, mi se pare\na IV­a, dirijată contra liberalilor şi contra lui C.A. Rosetti, este",
  "cea mai perfectă asemănare; între articolele politice din Timpul\ncontra fanarioţilor şi între fondul întregei sale poezii nu este nici\no deosebire. Eminescu era un reacţionar care ar fi voit să trăiască\ncel puţin cu două sau trei sute de ani în urmă, şi, fiindcă aceasta\nnu poate s­o facă, recurge în Sărmanul Dionis la expedientul ca\nsă trăiască măcar în vis în timpul lui Alexandru cel Bun.\nEminescu a fost un poet strălucit, dar straniu; el trebuie să\nrămâie unic, fiindcă unică şi stranie a fost personalitatea sa; el\nnu poate, nici nu trebuie să creeze o şcoală. De aceea am consi­\nderat întotdeauna ca o absurditate şi ca o lipsă de talent real\nsilinţa din partea tuturor acelora care au căutat să­l imiteze.\nEminescu nu a fost un poet al timpului nou, el nu a avut aproape\nnici o legătură cu contimporanii săi, mai cu seamă cu românii.\n*\nDesigur că n­am gândit toate aceste la 1871, când m­am\nhotărât să răspund la Direcţia nouă a d­lui Maiorescu.\nIată un lucru pe care îl regret, acela că nu am păstrat foiţa în\ncare a apărut şi această a mea critică. Mi­aduc aminte însă de un\nlucru: că reluam la răfuială din nou tragedia Rienzi şi constatam\ncu satisfacere că critica mea în contra lui Rienzi fusese justă, de\nvreme ce şi dl. Maiorescu în Direcţia nouă făcea multe din rezer­\nvele pe care le făcusem şi eu cu privire la acea piesă. Aşa, dl.\nMaiorescu zicea: „În ceea ce priveşte tragedia Rienzi, trebuie să\nadmitem că planul său este greşit în privinţa catastrofei. Rienzi\ncade ucis de Montréal, fără nici o motivare a acestei ucideri,\nchiar prin faptele lui Rienzi”. Aceeaşi critică făcusem şi eu.\n*\nÎn Direcţia nouă, dl. Maiorescu are o idee nefericită. Chiar de\nla început d­sa se întreabă dacă România va avea un viitor,\nîntrebare imprudentă şi provocătoare.\nLa 1871, în starea spiritelor de atunci, un om de talia d­lui\nMaiorescu nu trebuia măcar să­şi pună asemenea întrebări, şi\nnotaţi că nici măcar nu răspundea la întrebare. Întrebarea era\nlăsată fără un răspuns afirmativ.\nAcest lucru, evident că provoca violente protestări din partea\ntuturor ceştilalţi care aveau convingerea adâncă că România are\nun viitor.\nIată deci o imprudenţă gratuită. A doua greşeală era când\ndl. Maiorescu adaugă: „Va putea (România), părăsind exclusivismul",
  "în contra străinilor, să păşească în emulaţie pacinică pe aceeaşi\ncale, pe care civilizaţia apuseană a adus atâta bine omenirei?”\nCurioasă coincidenţă.\nAtunci se făcea apel la literatura străinilor.\nAzi se face apel la capitalurile străine.\nŞi într­un caz şi într­altul, eroare! Şi atunci nimeni nu era\nsistematic contra literaturei străine, dovadă că toţi poeţii şi\nliteratorii naţionalişti împrumutaseră cu amândouă mâinile din\nliteratura franceză, italiană, rusască etc. Şi dacă ei nu deschiseseră\nporţile literaturei germane, acea literatură de mare valoare, este\ncă nu o cunoşteau, neposedând limba. Era o simplă lacună în\ncunoştinţele lor, nu un sistem.\nIar dl. Maiorescu, exagerând, avea aerul să cadă în cealaltă\nextre mitate, adică să pretindă – zic avea aerul – că fără cunoaşte­\nrea şi imitaţiunea literaturei germane este cu neputinţă înfiinţarea\nunei literaturi româneşti înfloritoare.\nAceastă pretenţie, deşi nu era formulată, însă, reieşea, poate\nchiar fără voia d­lui Maiorescu; ea era nedreaptă, şi nu era de\nmirare că a provocat violente protestări precum şi acuzări de\nstrăinism la adresa d­lui Maiorescu.\nAceste lucruri au dat d­lui Hasdeu ocazia ca să­şi răzbune\nprintr­o păcăleală de Direcţia nouă de la Convorbiri şi de mania\nimitaţiei poeţilor germani.\nÎn adevăr, două numere după primul articol din Direcţia nouă,\nConvorbirile publică următoarea poezie:\nEU ŞI EA\n(din Gablitz)\nCa o liră fără sunet,\nCa un fulger fără tunet,\nCa un râu fără murmur,\nCa o pasăre tăcută,\nCa o casă, ce stă mută\nŞi pustie împrejur;\nAstfel sunt şi eu, vai mie!\nFormă fără melodie,\nPur spectacol făr’idei,\nDe când dânsa nu­i sub soare\nŞi puterea­mi cântătoare\nA pierit cu moartea ei!\nM.I. Iliaşu1\n1. În Convorbiri literare, la sumar: M.I. Elias (n.ed.).",
  "Aceasta era o farsă a d­lui Hasdeu, ca răspuns la Direcţia\nnouă. Gablitz era un nume nemţesc de poet imaginar.\nM.I. Iliaşu era un nume evreiesc într­adins pus.\nDl. Hasdeu pariase cu mai mulţi amici că Convorbirile literare\nîi vor publica orice elucubraţie, cu două condiţiuni: întâia, ca\nea să se pretindă tradusă dintr­un autor german (Gablitz), şi a\ndoua, ca traducătorul ei să fie un evreu (M.I. Iliaşu).\nCum vedeţi dl. Hasdeu câştiga pariul. Era un admirabil răspuns\nla criticele d­lui Maiorescu.\nTrebuie să spun însă un lucru: a fost uşor Convorbirilor să\ncadă în această cursă, căci Eu şi Ea a d­lui Hasdeu era o absurditate\npoetică. Câte poezii pe tema de liră fără sunet, de casă ce stă\nmută, de fulger fără tunet nu am citit eu de la poeţi serioşi,\npoezii care au rămas serioase!\nPoezia Eu şi Ea devine ridiculă prin comentariile pe care le\nface după farsă dl. Hasdeu; comentariile au ridiculizat Convorbirile\nliterare, iar nu poezia, căci o repet, acest gen de poezie este\nfoarte răspândit. Un lucru a dovedit însă dl. Hasdeu, în ciuda\nd­lui Maiorescu: că este şi poet când voieşte. Şi dacă cu această\nfarsă nu­şi răzbuna pe dl. Maiorescu personal de primirea ei la\nConvorbiri, fiindcă nu dl. Maiorescu era redactorul Convorbirilor,\ntotuşi îşi răzbuna de criticele pe care i le adusese ca prost poet.\nÎn adevăr, cum s­a văzut, dl. Maiorescu îl punea pe autorul\nlui Răzvan­Vodă alături cu poetul Tăutu.\nCu Eu şi Ea, dl. Hasdeu dovedeşte că e şi poet de talent, capabil\nca să strecoare o simplă glumă rimată în revista ponti ficelui\ncriticei române.\nVI\nFarsa d­lui Hasdeu cu Gablitz a avut un răsunet foarte mare;\nea a fost exploatată luni întregi în Bucureşti, iar în Iaşi printre\nfracţionişti a fost un râs general. În fond ea nu proba nimic\nserios, dar ea lovea într­o tendinţă a unei direcţii noi, care în\ndefinitiv încă nu era.\nDl. Maiorescu în zadar publică la Convorbiri o scrisoare prin\ncare îşi declină orice răspundere în ceea ce priveşte redacţia\nConvorb irilor literare. În zadar arată că chiar redactorul Convorbirilor,",
  "dl. Jacques Negruzzi, lipsea din Iaşi în acel timp. Efectul este pro­\ndus şi, lucru foarte caracteristic, publicarea studiului Direcţia nouă\neste suspendată pentru un an. Iar când peste un an dl. Maiorescu\nreîncepe continuarea studiului, vedem că el este făcut în condiţii\nmai bune.\nÎn adevăr, dl. Maiorescu simţeşte că trebuie să lărgească sfera,\ncare la început cuprindea numai lucrările din Convorbirile literare,\nşi să îmbrăţoşeze cu privirea­i mişcarea literară din întreaga ţară.\nDe aceea, la al doilea capitol, „proza”, vedem figurând în Direcţia\nnouă pe dl. Odobescu cu nuvelele sale istorice, pe răpo satul\nMarţian cu analele statistice şi... mai ghiciţi pe cine? pe d­nii\nHasdeu şi Bolliac, a căror proză „până la oarecare punct” merită\na fi trecută în juna direcţie. Ceea ce e mai curios, într­o notiţă a\npărţei de „proză” din Direcţia nouă, dl. Maiorescu binevoieşte să\nmai prenumere încă pe cineva, pe cineva care la început tocmai\ncombătuse Direcţia nouă cu privire la poeţi: acel cineva eram eu.\nNu este aşa că această particularitate este nostimă?\nCe se întâmplase? Se întâmplase că de vreo şase luni intrasem şi\neu la „Junimea” şi începusem a fi colaboratorul Convorbirilor literare.\nVII\nCum am intrat la „Junimea”\nÎndată ce am început a mă ocupa serios, după ieşirea mea\ndin liceu şi pe când eram la Universitate, cu studiul a tot felul\nde chestiuni, am simţit starea mea de izolare în mijlocul fracţiunei\nliberale naţionaliste. Nu era un om cu care să mă pot înţelege:\nnu era o societate literară afară de „Junimea”. Peste tot locul se\nfăcea politică şi numai politică şi, lucru curios, nu simţeam\nabsolut nici o atracţie pentru politică şi pentru viaţa ei; din\ncontra, simţeam dacă nu dezgust, dar desigur indiferenţă, măcar\ncă aveam convingeri cari erau liberale şi naţionaliste.\nAveam un singur coleg de şcoală şi prieten, cu care să pot\nschimba idei şi impresii; era bietul Alexandru Lambrior, mort\naşa de tânăr. Cu dânsul am început a prinde gustul studiului\nistoriei, de care se ocupa şi el; lui îi comunicam aşa­numitele\nmele descoperiri în istoria română, care descoperiri ştiţi la ce\nse reduceau? Se reduceau la faptul că la fiecare pas prindeam",
  "pe istoricii noştri în flagrant delict de denaturări de fapte sau\nde explicări fanteziste a faptelor, toate în purul interes naţional\nal mărirei cu orice preţ a neamului nostru.\nAcest lucru mă indigna şi foarte adesea vorbeam cu Lambrior,\ncare şi el împărtăşea asemenea indignare.\nIată­mă deci adus prin preocuparea mea de a restabili în istoria\nnoastră adevărurile ascunse sau denaturate de şcoala naţionalistă,\nîn direcţia spiritului societăţei „Junimea”, şi în special al d­lui\nMaiorescu, care în definitiv nu tindea la altceva, decât la recu­\nnoaşterea reală, fie a valorei literare, fie a unui adevăr oarecare.\nAşa că situaţia mea devenea foarte curioasă. Pe de o parte\ncombăteam partea exagerată în direcţia tendinţei noi; iar pe de\naltă parte, când am început să mă ocup cu studiul istoriei,\noroarea de minciună şi de prejudecăţi mă făcea să mă depărtez\nde amicii mei politici, pentru a mă apropia de cei fără prejudecăţi\nîn materie de aflarea adevărului.\na) O societate istorică\nÎn determinarea predilecţiei mele pentru studiile mele istorice,\ndl. Hasdeu a fost factorul principal. Ziarul său, Columna lui Traian,\ncare avea o parte rezervată publicaţiei documentelor vechi şi\nmai cu seamă Arhiva sa istorică mi­au deschis un câmp cu totul\nnou. Ajutat şi de celelalte colecţii şi publicaţii mai vechi, am\nînceput a studia cu ardoare istoria trecutului nostru.\nPe lângă Lambrior, mai era Alexandru Xenopol, care se ocupa\ncu chestiuni de istorie mai mult generală.\nMai era un biet tânăr, Cernescu, care peste doi ani a şi murit,\nbucovinean de origină, care şi el era amator în ale istoriei române.\nTustrei aceştia făceau parte din „Junimea”.\nMai era şi regretatul Vasile Tasu, care, deşi magistrat, însă\nfrecventa „Junimea”. O apropiere naturală s­a făcut între Lambrior,\nXenopol, Cernescu şi cu mine pe terenul cercetărei istoriei naţio­\nnale. Într­o seară, Alexandru Xenopol ne pofteşte la dânsul acasă\n„ca să mai vorbim”; şedea atunci aproape de piaţa Sf. Spiridon.\nNe­am dus, adică Lambrior, Cernescu şi cu mine, şi am înfiinţat\nşi noi la rândul nostru o societate istorică, nici mai mult nici mai\npuţin. Era oarecum un teren neutru. Eu mai cu seamă nu voiam\nsă mă duc la „Junimea” – de altmintrelea era şi un rezon la\nmijloc: până mai ieri combătusem „Junimea”, iar ideile politice\nale mele nu cadrau deloc cu acele ale membrilor acelei societăţi.\nLambrior ar fi fost înclinat să se ducă la „Junimea”, cum s­a şi",
  "dus puţin după aceea, fondul ideilor lui fiind, independent de\npolitică, conservator. La aceşti patru s­a asociat şi Vasile Tasu,\nmăcar că nu tindea la specialism, însă ca simplu amator. Iată\ndeci o societate, din care numai eu nu eram junimist. Ea a durat\naproape un an, adică până când am intrat şi eu la „Junimea”.\nAceastă societate a servit ca punte de trecere la cealaltă mai\nmare, „Junimea”, în care ea s­a contopit.\nCe frumoase amintiri mi­au rămas de la dânsa! Ne întruneam\nregulat în fiecare sâmbătă, cele de mai multe ori la Alexandru\nXenopol. Nu era chestie de istorie generală sau naţională pe\ncare să nu o abordăm cu o îndrăzneală de tot senină; discuţii\ninterminabile aveau loc.\nPe atunci ieşise o nouă lucrare a lui Rössler, scriitor german\ncare, ocupându­se de români, lua, în polemica dintre români şi\nunguri cu privire la locurile ocupate istoriceşte de români, apă­\nrarea ungurilor; el, servindu­se de izvoarele şi de ideile istoricilor\nunguri, emitea chipurile o nouă teorie, care a căpătat mai târziu\nnumele de teoria lui Rössler. După acea teorie, noi, românii, cu\ntoţii am locuit până în veacul al XII­lea dincolo de Dunăre, fie\nîmpreună cu bulgarii, fie prin munţii Pindului, şi că numai prin\nveacul al XII­lea am emigrat încetul cu încetul în Transilvania,\nValahia şi Moldova, unde am constituit state şi ne­am închegat\nca popor. Această teorie a lui Rössler a fost obiectul a lungi\ndiscuţii şi cercetări în sânul societăţei. Toţi eram contra ei [...].\nCu ocazia acelor discuţii am constatat insuficienţa cunoş­\ntinţelor noastre, şi iată cum: în lipsa de documente privitoare\nla români, între veacul al IV­lea şi al XI­lea, cu privire la şederea\nnoastră dincolo de Dunăre, numai studiarea limbei noastre din\npunct de vedere filologic ar fi putut aduce o lumină oarecare.\nRössler înţelesese acest lucru, de aceea se aventurase puţin şi\npe acest teren. Noi însă, membrii societăţei istorice, aveam\nnumai cunoştinţi generale de filologie, nu cunoşteam limba\nslavonă, nici cea albaneză, prin urmare neputinţa noastră de a\naprofunda mai departe lucrul era vădită.\nAtunci, cu acea ocazie, a germinat în capul lui Lambrior şi\nîn al meu de a studia filologia şi de a învăţa limba slavonă.\nDetaliu caracteristic şi de actualitate: Alexandru Xenopol a\ncombătut mult mai târziu pe Rössler, adus mai târziu la această\nnecesitate din cauza profesiunei sale. Fără a lua întru nimic\nmeritul lui Alexandru Xenopol, dar pot să spun că multe din\nargumentele elaborate în comun au fost utilizate mai târziu de\ndistinsul nostru istoric.",
  "b) Apropierea începe\nAlexandru Xenopol, Cernescu, Tasu şi Lambrior se duceau vinerea\nla „Junimea”, iar sâmbăta ne întruneam noi în societate. Evident\ncă un fel de legătură se stabileşte între mine, singurul care nu\neram din „Junimea”, şi această societate.\nAlexandru Xenopol şi Cernescu întreţineau, bineînţeles întâm­\nplător, pe dl. Maiorescu şi pe junimişti de lucrările noastre şi\nde spiritul în care ele erau făcute.\nDe mai multe ori Alexandru Xenopol sau Cernescu mă întrebau:\n— Panule, de ce nu vii şi tu la „Junimea”?\n— Cum să vin? Nu ştiţi că eu am combătut „Junimea” şi,\nmai cu seamă, am alte idei în politică!\n— Ce face aceasta, răspundea Xenopol, în „Junimea” nu se\nface politică! Este mai cu seamă Pogor, care cum aude pe Jacques\nNegruzzi sau pe Nicu Ganea că iau vorbă de politică, imediat\nia câte o pernă şi le­o aruncă în cap; iar Maiorescu niciodată\nnu vorbeşte politică.\n— Bine, adăugeam, dar eu am atacat pe aceşti oameni, pe\nMaiorescu şi pe Iacob Negruzzi în special?\n— Nu te îngriji nici de asta. Mai întâi Maiorescu nu se uită\nla asemenea nimicuri, poate nici nu ştie că l­ai atacat...\n— Aşa e, dar ştiu eu...\n— Cât despre Jacques Negruzzi, continua Xenopol, este drept\ncă­i mai pătimaş, însă are şi el o patimă, mai mare decât toate,\naceea de a avea cât se poate mai mulţi colaboratori la Convorbirile\nliterare. E destul să­i dai un articol la Convorbiri, ca să se împace\ncu tine pentru tot restul vieţei.\nEu rezistam la toate acestea şi obiectam:\n— În tot cazul, mă simt jenat. De altmintrelea, dacă ei voiesc\nsă vin la „Junimea”, pentru ce nu mă invită?\n— A, aici n­ai dreptate, nimeni nu este poftit la „Junimea”,\nci numai la aniversările „Junimei”. Principiul pe care este fundată\naceastă societate este următorul: Entre qui veut, reste qui peut1.\n— Principiu comod, dar cam pretenţios, ziceam.\n— Aşa­i, însă ai să vezi când vei veni la Junimea.\nAm rezistat încă câteva luni; în timpul acesta acumulasem\nmai mult material istoric, pe care nu aveam unde să­l public,\n1. Intră cine vrea, rămâne cine poate (fr.).",
  "căci nici putea fi vorba să public prin gazetele cotidiane: Influenţa\npolonă asupra istoriei române sau rolul limbei slavone în cultura noastră.\nDar mărturisesc că începusem a avea o mare dorinţă de a\nintra la „Junimea”. Sâmbetele des­de­dimineaţă mă duceam la\nLambrior sau Cernescu ca să aflu în detail ce se petrecuse la\n„Junimea” cu o seară înainte; iar aceştia îmi povesteau tot felul\nde scene comice sau de discuţii interesante care avuseseră loc.\nDe altă parte, evident că „Junimea” ar fi dorit nu intrarea\nmea personală – căci vă puteţi figura că nu eram aşa de naiv\nsă­mi închipui că acea intrare ar fi avut oarecare valoare –, însă\ncu intrarea noastră a tuturor membrilor societăţei istorice, se\numplea un gol, golul publicaţiilor istorice, care lipsea mai cu\ndesăvârşire până atunci. Este drept că această lipsă nu o simţeau\ntoţi membrii fruntaşi ai „Junimei”. Dl. Pogor etc. nu se interesau\ndeloc de asemenea chestiuni, iar dl. Iacob Negruzzi se interesa\nmai mult ca redactor al Convorbirilor literare. Dl. Carp se arăta\nfoarte rar pe la „Junimea” şi, cu spiritul său tranşant, regula\nistoria românilor în câteva cuvinte.\nNumai dl. Maiorescu înţelegea importanţa acestor studii. De\naltmintrelea, şi atunci ca şi acuma, sub aparenţa rece şi argu­\nmentaţia didactică, dl. Maiorescu, cu toate criticele şi diatribele\npe care le­a stârnit, era şi a rămas în fond un naţionalist cald,\nîn felul său însă.\nDe altă parte, aveam şi un fel de scrupule politice: cum să\njustific eu către prietenii mei politici intrarea mea la „Junimea”?\n„Junimea” era considerată ca un loc de perdiţiune, ca un infern,\nunde intrând cineva putea să zică pentru toate ideile mari şi\ngeneroase: adio şi lasciate ogni speranza1. Nu făceam politică\nmilitantă, o mai repet, dar aveam legături cu oameni politici\nmilitanţi din Fracţiunea liberă.\nPe lângă aceasta, ştiam că dacă nu se face politică la „Junimea”\npână se adunau membrii, se făcea politică între trei­patru corifei\nînainte de şedinţă şi după. Timpul şi ocazia de a se vorbi politică\nfaţă cu novicii erau mai cu seamă la ieşirea de la „Junimea” pe\nla ora unu de noapte. Auzeam că dl. Maiorescu lua binişor pe\ncâte unul sau doi din tineri şi întâmplător îi punea în curent\nde situaţia politică a momentului.\nM­am consultat cu câţiva prieteni, între care şi un profesor\nde istorie, care acum este pensionar – era spiritul poate cel mai\n1. Lăsaţi orice speranţă (it.).",
  "conciliant; acela a recunoscut că am dreptate pentru studiile\nmele ca să intru la „Junimea”, dar a recunoscut­o cu regret.\nNu mult după aceea, mă întâlnesc pe stradă cu răposatul\nScarlat Pastia, un liberal original, care a rămas toată viaţa sa\nduşman al „Junimei” şi al junimiştilor.\n— D­le Panu, am auzit că te­ai făcut junimist?\n— Nu este adevărat, i­am răspuns.\nDar m­am păzit de a­i spune că gândesc să mă fac.\n— Mi­ai luat o piatră de pe inimă, altmintrelea aş fi pierdut\ntoate iluziile ce am despre dumneata.\nLa „Junimea”\nÎntr­o vineri seară, Cernescu vine la mine zicându­mi:\n— Am venit să te iau la „Junimea”. Haide!\nEra prin februarie sau martie 1872.\n— Cu atât mai mult, a adaus Cernescu, cu cât am să citesc şi\neu o lucrare, la care vreau să fii: Despre Stenografie şi necesitatea ei.\n— Ce, ai înnebunit? i­am zis. Ce legătură este între tine şi\nstenografie?\n— Apoi să vezi; şi fiindcă articolul nu este lung, am să ţi­l\ncitesc chiar acuma.\nŞi imediat scoase manuscriptul din buzunar şi­i dădu cetire.\nStenografia şi necesitatea ei era numai un pretext ca bietul băiet\nsă­şi arate erudiţia. Începea cu teoria limbelor, ne ducea la scrierea\ncuneiformă din Niniva, la hieroglificele egiptene, arăta transforma­\nrea hieroglifelor în alfabetul fenicienilor, de la fenicieni trecea la\ngreci, pe urmă la etrusci etc., etc. Apoi o lua din capăt cu scrisoarea\nde funii şi noduri din Peru şi Guiana. Venea pe la români şi la\nnodu rile pe care babele le fac în năframă; cu mare ce, ajungea la\nromani şi, în sfârşit, la francezi şi englezi din timpurile moderne.\nAm plecat la „Junimea”, însă am pus o condiţie: să mergem\nmai devreme, pentru ca să fiu mai puţin jenat, găsindu­mă acolo\nalţii pe mine, decât eu pe alţii.\nÎn acea seară, „Junimea” era la dl. Pogor, care stătea în nişte\ncase mari părinteşti, cu imensă curte şi grădină – mi se pare\nstrada se zice Patruzeci de Sfinţi; ferestrele toate luminate, uşile\ntoate deschise. Ne suim sus. Erau doi tineri: unul bine făcut,\nfrumos, cu musteaţă mică, subţire şi cu plete mari; altul mai",
  "înalt, slăbănog, cu ochii lipsiţi de vioiciune şi cam gârbovit. Cel\ndintâi era Eminescu, cel al doilea Bodnărescu.\nCernescu mă recomandă. O salutare rece din ambele părţi şi\natâta. Eminescu continuă a explica lui Bodnărescu – fiinţă blândă\nşi pasivă – o teorie stranie, teoria antinomiilor în istoria univer­\nsală, după teoria lui Kant a antinomiilor, pentru a ajunge să\ndovedească lui Bodnărescu că Napoleon I a fost contrariul unui\nom mare.\nÎn acest moment intră şi gazda, dl. Pogor, care văzându­mă,\nfără să mă cunoască, strigă: A, iaca unul nou, are să se bucure\ngogomanul de Iacob Negruzzi.\nCăci eu pretind, deşi mai deunăzi am avut această discuţie\ncu dl. Carp, că cel ce dădea şi a dat la „Junimea” porecle şi\nepitete a fost dl. Pogor; şi chiar cuvântul de gogoman, adresat\njunimiştilor, tot lui îi revine. Dl. Carp însă şi azi pretinde a avea\npaternitatea cuvântului.\nDl. Bodnărescu se ridicase la intrarea d­lui Pogor; Eminescu\ndeloc, ba avea aerul chiar că­l găseşte pe Pogor în propria lui\ncasă inoportun, fiindcă îi întrerupsese argumentarea cu antino­\nmiile. Un grup de trei domni intră.\n— Iată şi Mirmilic cu negustorul de porci şi cu André Chénier,\nstrigă Pogor. Bravo! Mirmilic, ai ceva?\nErau: Melik, profesor de matematici. Ştefan Vârgolici, care\nfiind mic şi gras căpătase de la Pogor porecla de negustor de\nporci şi dl. Naum, a cărui figură blândă şi tristă şi, mai cu\nseamă, ale cărui traduceri din poeţii francezi îi atrăseseră numele\nde André Chénier.\nMelik era un curios tip. Mic, cu musteaţa roşie, pe care şi­o\nmânca tot timpul, el venea la „Junimea” regulat, foarte regulat,\nse aşeza într­un fotoliu şi nu zicea o vorbă toată seara.\n— Este ceva de citit în astă seară? întrebă Vârgolici.\n— Nu ştiu, răspunse Pogor, până n­o veni Jacques sau\nMaiorescu.\nChiar în momentul acela intră şi dl. Iacob Negruzzi. Cum\nintră, strigă:\n— Ştiţi o noutate? Neculai Ionescu s­a certat cu fracţioniştii!\n— Afară, daţi­l afară, strigă Pogor, al dracului e Jacques aista,\nnu poate vorbi două minute, fără să nu vorbească politică... Şi\nluând un colţar de pernă, îl aruncă după Jacques, zicându­i:\n— Măi, gogomane, nu înţelegi că aici nu se face politică?\nDar dl. Maiorescu nu se arată, toată lumea îl aştepta.",
  "— Dar ce, Maiorescu n­a venit încă? întrebă un tânăr frumos,\ncu faţa palidă, intrând: era Nicu Ganea. Curios, adăugi el, am\nfost pe acasă pe la dânsul şi mi s­a spus că de un ceas a plecat\nla „Junimea”.\nUn râs general izbucneşte, iar dl. Pogor, adresându­se d­lui\nNicu Ganea, îi zice:\n— Bine, Drăgănescule, tot prostii ai să faci tu? Apoi cine\ncaută pe Maiorescu acasă, în seara când toată lumea crede că e\nla „Junimea”?\nÎn timpul acesta Lambrior şi Tasu intrară, furişându­se de după\nscaune şi luând nişte locuri modeste, cam în partea unde eram\nşi eu.\n— Cine are de scos ceva, să scoată!\nAceasta era expresia sacramentală, cu care se invita cei care\naveau bucăţi literare în buzunar, să le scoată.\nTăcere.\nDl. Pogor, adresându­se lui Eminescu:\n— Ai ceva?\nEminescu făcu cu capul, nu, foarte dezgustat.\n— Bodnărescu, Vârgolici, Cernescu, nimenea nimic? Melik,\nscoate tu manuscriptul, trebuie să ai vreun manuscript de aritme­\ntică sau de geometrie!\nAtunci observai că Bodnărescu, foarte sfios, pune mâna în\nbuzunarul redingotei căutând ceva. Cernescu nu îndrăzneşte să\nscoată manuscriptul cu stenografia, iar Ştefan Vârgolici pune pe\nmasă nişte traduceri din Lamartine.\nDl. Maiorescu îşi face apariţia.\nÎn timpul acesta dl. Bodnărescu reuşise să scoată din buzu­\nnarul redingotei câteva file de hârtie, pe care dl. Jacques Negruzzi\ni le şi înşfacă.\n— D­lor, să începem, zise Jacques Negruzzi, şi tuşi de vreo\ntrei ori, pentru a începe cetirea poeziei d­lui Bodnărescu.\n— Ce, eşti nebun? îi strigă dl. Pogor, cu glasul tău oribil vrei\nsă citeşti? Şi­i smulge hârtiile din mână.\n— Atunci lăsaţi­mă să le citesc eu, zise autorul.\n— Pardon, intervine dl. Maiorescu, poetul nu­şi citeşte singur\nlucrarea.\nBodnărescu se înclină şi se aşeză pe scaun.\n— De ce nu citeşti d­ta poezia? îndrăznii să­l întreb încet.\n— Fiindcă Maiorescu zice că poetul nu trebuie să­şi citească\nsingur lucrarea, îmi răspunde tot încet Bodnărescu.",
  "La „Junimea” erau numai doi cititori care citeau bine:\ndl. Maiorescu şi Eminescu. Dl. Jacques Negruzzi, deşi cetea rău,\navea pretenţii că citeşte bine. Această pretenţie ridica totdeauna\nprotestări, mai ales din partea d­lui Pogor. Când venea – după cum\nse va vedea – câteodată dl. Carp la „Junimea”, voia să citească şi\nel, însă dl. Pogor îl împiedeca cu sila de a ceti, spunându­i că\nglasul lui seamănă cu zornăitul de stricare de geamuri. Dl. Pogor\ncetea bine, însă avea un păcat, se emoţiona îndată, peste o\nminută glasul i se tăia. Din cauza aceasta, d­sa n­a fost niciodată\nbun conferenţiar. Alţii nici nu se încercau măcar ca să cetească.\nDl. Maiorescu cetea frumos, subliniind nuanţele cu acel glas\nplăcut, care a făcut totdeauna farmecul conferinţelor sale. Iar\nEminescu punea acea melancolie adâncă în glas, care ridica\nvaloarea – chiar mediocră – a lucrărei pe care o cetea.\nDar revin. Dl. Maiorescu luă manuscriptul poetului şi începu:\nCe poate fi va fi. Acesta era titlul poeziei.\nDl. Bodnărescu era cunoscut de poet profund şi obscur – mai\nmult obscur decât profund. Când se auzi acest titlu de: Ce poate\nfi va fi, o nedumerire generală se zugrăvi pe faţa tuturor. Dl. Pogor\nîşi puse arătătorul de la mâna dreaptă pe frunte, se strâmbă\noribil, făcând o buză mare, dând semnele unei vii nedumeriri.\nDin contră, dl. Maiorescu, ca să pună capăt acestui început\nde glumă pe teme serioase, repetă accentuat şi cam emfatic din\nnou cuvintele: Ce poate fi va fi. Auditorul simţise că trebuie cel\npuţin să se facă că înţelege. Cetitorul începe:\nSub gârboave ziduri de vremi mucezite\netc. etc.\nDespre ce era vorba? Poetul îşi închipuia o ruină impozantă\nde castel în Carpaţi; în mijlocul ruinei, un bătrân cu figură sinistră\nşedea cu un condei în mână, gânditor; dinaintea lui era de veacuri\no mare carte deschisă, însă cu toate paginile nescrise; de sute\nde veacuri bătrânul gândeşte să scrie ceva şi nu scrie nimic.\nŞi atunci poetul se întreabă: Oare de ce bătrânul nu scrie\nnimic? El care a văzut formaţiunea lumei, aruncarea stelelor în\nhaos şi zdrobirea lor, el care a văzut lumea născând şi murind,\nel care văzuse neantul, el care va vedea noaptea adâncă la dispa­\nriţiunea universului! Bătrânul nu răspunde. Deodată însă ruinele\nîncep a se mişca şi a trosni, condeiul pe care­l ţinea de sute de\nveacuri îi cade din mână. Şi atunci, în vreo 13 versuri, bătrânul",
  "răspunde în definitiv: că toate aceste cataclisme sunt nimicuri,\neste acelaşi lucru pe care îl schimbă numai forma... Şi... ruinele\ndispar cu munte cu tot; în urmă rămâne un stâlp negru de fum.\nBătrânul şi castelul nu se mai ştie ce devin.\nDupă cetire, dl. Maiorescu făcu o pauză. O tăcere de gheaţă\ncuprinsese întreaga societate. Dl. Pogor devenise oribil de văzut,\natât i se strâmbase figura. Dl. Jacques Negruzzi tuşea ca să­şi dea\no continenţă şi să aibă aerul că a înţeles ceva. Membrii societăţei\nîşi dădeau încet, unul altuia, cu cotul şi se întrebau încet:\n— Ai înţeles ceva?\n— Nimic.\n— Dar tu?\n— Nici eu.\n— Dar tu?\n— Nici eu.\nRegretatul Melik se făcuse mic în colţul lui şi nici sufla.\nNimeni nu îndrăznea să întrerupă această tăcere, până când\nmaistrul nu va vorbi – maistrul era dl. Maiorescu.\nAlexandru Xenopol, care intrase la cele întâi versuri în sală,\ncu aerul lui de enfant terrible şi cu acea sinceritate naivă, care\nface fondul caracterului lui, rupse tăcerea şi strigă:\n— Nu ştiu, domnilor, dacă d­stră aţi înţeles, eu însă n­am\nînţeles nimic.\nUn murmur de aprobare sublinie cuvintele lui Xenopol.\nDl. Maiorescu gândea, căuta formula.\n— Fiindcă, zise dl. Pogor, văd că nimeni n­a înţeles, apoi să\nrugăm pe autor ca să ne spună ce a voit să exprime şi la ce\nconcluzii a voit să ajungă.\nBietul dl. Bodnărescu se făcu roşu ca sfecla – căci era – acum\ne mort – o natură foarte senzitivă şi delicată – văzând că toate\nprivirile se aţintesc asupra lui. Tuşi de vreo trei ori şi apoi zise:\n— Eu, eu... cu ochii ţintiţi la dl. Maiorescu.\n— Pardon, zise dl. Maiorescu, poetul nu are dreptul să­şi\nexplice lucrarea, aceasta ne aparţine nouă. Poetul, o dată ce\ncreează bucata sa, ea devine indiferentă pentru dânsul; poetul\nchiar ne poate rătăci căutând să dea rezoanele sale subiective.\nNoi trebuie să privim lucrarea sa din punct de vedere obiectiv.\nDe astă dată, eu am început a da semne de impacienţă şi,\nmăcar că întâiaşi dată venisem la „Junimea”, cât pe ce eram să iau\ncuvântul ca să susţin contrariul. M­am mulţumit ca, plecându­mă\niarăşi la urechea d­lui Bodnărescu, să­i zic:",
  "— Spune măcar încet, ce­ai voit să înţelegi?\n— Nu pot, Maiorescu spune că poetul nu trebuie să vorbească\nde lucrarea sa.\nDin această încurcătură un eveniment plăcut ne scoate pentru\nmoment. Un servitor vine şi deschide uşile unei mari sale din\nfund; acolo erau servite din abondenţă ceaiuri, cafele cu lapte,\nşoco late, prăjituri, cozonaci etc. Mai toată lumea se ridică, îndrep­\ntându­se spre bufet, lăsând în suspens problema, Ce poate fi va\nfi, cu sinistrul ei bătrân.\nCăci trebuie să ştiţi că erau câţiva membri, a căror nume le tac,\ncare nu aveau nici o legătură intelectuală cu „Junimea” şi care se\npretindea că vin mai mult pentru ceaiurile şi şocolatele de la\n„Junimea”, decât pentru literatură. Şi lucrul se cam potrivea,\nfiindcă nu ştiu cum făceau, dar potriveau totdeauna să vină cu\nun sfert de oră înainte de servirea ceaiului şi plecau imediat\ndupă aceea.\nÎn timpul ceaiului, Alexandru Xenopol îl întreabă pe Eminescu:\n— Dar tu înţelegi poezia lui Bodnărescu?\n— Dar pe mine nu mă preocupă înţelesul, nu poţi să ceri\naceasta de la toată lumea – eu­s nemulţumit fiindcă versurile\nsunt proaste.\nVIII\nDupă ce luarăm ceaiul, ne întoarserăm în sala şedinţei. Discuţia\ntrebuia să se facă asupra: Ce poate fi va fi. Instinctual, toţi care\nnu înţeleseră sensul acestei poezii, sau care nu voiau să ia parte\nla discuţie, nefiind siguri de ce înţeleseră, se retrăseseră prin\nfundul sălei. Aşa că, într­un moment dat, văzui că în jurul mesei\nnu erau decât d­nii Maiorescu şi Eminescu, pe canapea răsturnat\nşedea dl. Pogor, iar dl. Negruzzi pe un fotoliu ceva mai departe.\nDl. Bodnărescu se aşezase în dosul d­lui Maiorescu, cu o figură\nsenină dar şi resignată în acelaşi timp; ştia că dl. Maiorescu îl\nva scăpa din orice încurcătură şi că va ieşi teafăr din atacurile\nşi ironiile ce le presimţea şi cu care era de mult obicinuit.\n— Cine e bătrânul din Ce poate fi va fi? Pentru ce el nu scrie\nşi ce înseamnă prăbuşirea castelului cu bătrân cu tot? întrebă\ndl. Negruzzi.",
  "Tăcere.\n— Atunci să mai dăm încă o dată cetire poeziei, îndrăzneşte\na întâmpina dl. Xenopol.\n— Să se recitească, să se recitească, repetă mai multe glasuri.\nEra ultima scăpare pentru cei ce nu o înţeleseseră; ei credeau\ncă ascultând încă o dată poezia, poate vor prinde ceva din înţe­\nlesul ei.\n— Pardon, dictă dl. Maiorescu, o poezie nu se citeşte decât\no dată, înţelesul ei reiese sau nu reiese. Dacă nu reiese pentru\nnimenea, atunci e neînţeleasă. Este destul ca unul s­o înţeleagă,\nca să nu mai fie din nou recitită. Numai după ce discuţia are\nloc asupra înţelesului ei general, numai după aceea să pot face\nobservaţii de detailiu; şi în acest caz, când detailiul este contestat,\nse reciteşte partea asupra căreia se contestă exactitatea. Poţi să\nreciteşti două versuri ce exprimă o comparaţie, pentru a vedea\ndacă este justă, de vreme ce ea poate scăpa la prima cetire; nu\npoţi să reciteşti întreaga poezie.\nÎn timpul acesta dl. Bodnărescu făcea semne vădite de apro­\nbare, Eminescu fixa un punct imaginar în plafond. Iar noi din\ngalerie ne împărţisem în două părţi: unii, sectarii d­lui Maiorescu,\nfăceau semne că maistrul are dreptate; ceilalţi, în frunte cu dl.\nNicu Ganea, dădeam semne vădite că nu aprobăm teoria d­lui\nMaiorescu.\n— Cine este bătrânul? Ce voieşte bătrânul? Şi de ce dispare\ndupă mii de ani de vieţuire contemplativă? întrebă dl. Pogor.\n— Bătrânul este indiferent, rolul lui este indiferent, poetul\na găsit ocazie prin acest bătrân să facă nişte versuri şi să pună\nîntr­însele o parte a imaginaţiei sale. Ce voiţi mai mult? spune\nEminescu. O poezie nu trebuie înţeleasă în totul, continuu, căci\ndacă toţi bucherii de la şcoală o înţeleg, atunci nu mai este poezie.\nLa aceste cuvinte galeria începu a da semne de dezaprobare.\nEu, noul venit, cu spiritul meu limpede şi logic, am sărit de\npe scaun. Mai ales că de la început figura lui Eminescu, cu\npletele lui lungi, cu aerul lui de suveran dispreţ pentru omenire\nşi pentru ceea ce­l înconjura, nu mă dispusese deloc în favoare­i.\nM­am aşezat la loc, gândindu­mă că sunt nou venit.\nÎn timp cât vorbise Eminescu, dl. Bodnărescu continuase a­l\naproba ca şi pe dl. Maiorescu.\n— Bătrânul este Hronos, întâmpină dl. Negruzzi.\n— Hronos? replică dl. Pogor, nu cred. Hronos este o idee a\nnoastră, Hronos nu spune nimic, Hronos nu are el cartea veacurilor,",
  "Hronos nu discutează; pe când bătrânul lui Bodnărescu, după\nce mai multe mii de veacuri nu vorbeşte, apoi la urmă ţine un\ndiscurs.\nScăparea era numai la dl. Maiorescu.\n— Pogor are dreptate – zise în fine dl. Maiorescu –, bătrânul\nnu e Hronos, căci Hronos e o concepţiune a noastră, o concepţiune\na antichităţei grece restrânse şi înguste. Bătrânul reprezintă\nneantul cosmic, care nu piere niciodată, chiar când el dispare\npentru ochii noştri.\nO respirare de uşurare se simţi în auditor, iar dl. Nicu Ganea,\nîncântat că am scăpat cu toţii din încurcătură, strigă:\n— Al dracului e Maiorescu, i­a găsit şi aici capac! Numai aş\nvoi să ştiu, dacă Bodnărescu, când a scris această poezie, s­a\ngândit la asta? Aşa­i, Bodnărescule?\n— Nu pot spune, Maiorescu zice că poetul nu trebuie să\nintervină în discuţia operei sale.\n*\nAm rămas gânditor, văzând şi auzind toate aceste, şi îmi\nziceam în mine: Ce însemnează subtilităţile unui om care voieşte\nsă domineze? E elementar că cel care scrie ceva, fie chiar o poezie,\nsă ştie ce scrie. Dacă acest lucru l­ai contesta unui om de ştiinţă,\nunui istoric, unui psiholog, spunându­i că el nu trebuie să­şi\ndea seama de ce scrie, apoi aceasta ar constitui cea mai mare\ninjurie. Când e vorba însă de poezie – după dl. Maiorescu –,\nîmi ziceam, lucrul se schimbă. Poetul, într­un moment dat, are\nun fel de lovitură de fulger în cap, o inspiraţie aproape supra­\nomenească îi vine, ea­i vine sub o formă nebuloasă; poetul nu\ntrebuie să o analizeze şi să o clarifice, el trebuie să ia iute\ncondeiul şi să o aştearnă pe hârtie. Apoi să o dea imediat comen­\ntatorului, adică criticului, ca el să o definească.\nÎnţelege oricine că, în acest sistem, rolul poetului este nul\nşi acela al maistrului critic tot. Poeţii sunt făcuţi, nu pentru a\ncrea pentru public opere, ci pentru a ilustra pe criticul care se\nva ocupa cu ele.\nDl. Maiorescu îşi făcea prin urmare în „Junimea”, în calitate\nde critic, partea leului; poeţii îi fabricau materialul, pe care d­sa\nîşi stabilea şi îşi înălţa valoarea sa intelectuală şi estetică.\nCu acest sistem dl. Maiorescu împingea la obscurantism şi\nla non sens. Căci poetul ca să scape de o analiză luminoasă şi",
  "clară, care i­ar fi găsit absurditatea concepţiunei, era încurajat\na se arunca în fabricaţiuni confuze a unei imaginaţii laborioase,\ncare scapă analizei, pentru motivul că criticul înţelege în definitiv\nce a voit poetul să spună, substituind sau atribuind lucrărei o\nconcepţiune, mai la urmă acceptabilă, dar care avea numai un\nsingur defect – cele de mai multe ori – că ea nu era a poetului,\nci a comentatorului!...\nAceste gândiri ale mele, pe care în seara cetirei poeziei Ce\npoate fi va fi nu le­am exprimat, fiindcă eram nou venit, aceste\ngândiri le­am expus mai târziu de multe ori şi am avut mari\ndiscuţii în această privinţă în „Junimea”.\nCum gândeam eu, gândea majoritatea celor din „Junimea” în\nforul judecăţei lor, şi dacă admiteau în aparenţă teoria contrară,\nera numai fiindcă dl. Maiorescu o susţinea.\n*\nŞi fiindcă este vorba de acest lucru, e bine să fac o analiză\na stărei sufleteşti şi estetice a membrilor „Junimei”.\nÎn „Junimea”, când am intrat eu, erau două curente perfect\ndefinite: era curentul german şi cel francez. Era felul de a înţelege\npoezia, după ultimele teorii filosofice în favoare în Germania;\nera curentul literaturei franceze, mai cu seamă de la începutul\nveacului al XIX­lea. Convorbirile literare trădau vădit aceste două\ncurente.\nCurentul german era reprezentat în „Junimea” prin dl. Maiorescu;\niar metafizica era în cea mai mare favoare, şi mai cu seamă meta­\nfizica sub forma nouă pe atunci, schopenhaueriană. Căci în anul\ncând am intrat la „Junimea”, dl. Maiorescu începe a face cursuri\nla Universitate pe baza celor două opere ale lui Schopenhauer,\nanume: Parerga und Paralipomena şi Die Welt als Wille und Vorstellung.\nAceste cursuri, care au adus o revoluţie în spirite, au dat\nnaştere şi la violente critici şi acuzări. Mai ales după ce dl.\nMaiorescu a publicat în Convorbiri aforismele lui Schopenhauer,\nmai ales de atunci, numele lui Schopenhauer fu amestecat în\ndiscuţiile politice, iar junimiştii fură acuzaţi de cosmopoliţi, de\niubitori de străini şi de propagatori de idei imorale.\nDl. A.D. Holban în Iaşi, am zis, era duşmanul neîmpăcat, iar\nîntreaga şcoală literară naţionalistă din Bucureşti făcea cor cu mare\nviolenţă. Era destul ca la o întrunire publică sau într­o gazetă\nsă pronunţi, apropo de junimişti şi în special de dl. Maiorescu,",
  "numele de Schopenhauer, pentru ca mahalagii inculţi din sala\nde întrunire să izbucnească în huidueli, iar oamenii ceva mai\nculţi să dezaprobe pe dl. Maiorescu şi să­l condamne în efigie.\nMetafizica budaistă a lui Schopenhauer, care evident că lovea\nîn sentimentul creştinesc general, dar care în fond reprezintă\ncea mai înaltă concepţiune de idei morale, întocmai ca şi vechea\ncredinţă budistă, era târâtă prin toate cafenelele, pe la toate\nîntrunirile de mahala – fără ca, bineînţeles, să fie discutată.\nAcestei şcoale aparţineau toţi cei care îşi făcuseră studiile în\nGermania, anume: d­nii Bodnărescu şi Eminescu. Sărmanul Dionis\nal lui Eminescu era clădit pe o concepţie metafizică cu un amestec\nde kantism.\nDl. Pogor care îşi făcuse studiile în Franţa, spirit fin şi limpede,\nnu aparţinea prin cultura sa acestei şcoale, însă într­un moment\ndat devenise budist, nu budist schopenhauerian, ci budist adept\nal lui Sakya­Muni.\nDe câte ori la „Junimea” câtva timp se năştea discuţia cu\ntema religioasă sau filosofică, dl. Pogor striga cu dispreţ:\n— Ce mai umblaţi, gogomanilor, cu glume de aceste; Buda,\nbudismul, asta­i singura credinţă şi filosofie!\nMai târziu dl. Pogor a părăsit budismul; într­un timp era\ncreştin în sensul lui Chateaubriand, altă dată era înamorat de\nconcepţia religioasă a lui Bossuet; un moment dat a fost mi se\npare pozitivist à la Auguste Comte, pe urmă adeptul lui Ernest\nRenan, pe urmă materialist, pe urmă, pe urmă...\nNoi ne deprinsesem cu aceste schimbări dese de sistem filo­\nsofic ale d­lui Pogor. Mai la fiecare două săptămâni, dl. Pogor\nvenea să susţină alte idei şi teorii şi era aşa de preocupat de\nnoua teorie, încât, intrând la „Junimea”, de la uşă începea:\n— Mă, nu umblaţi cu fleacurile voastre. Omenirea nu este\nmenită să facă plăcere lui Jacques Negruzzi!...\nAcesta era semnul că dl. Pogor venea cu o idee nouă, pe care\ncăuta să o introducă în discuţie, fără nici o provocare din partea\nnoastră.\nAceste schimbări dese l­au făcut pe dl. Negruzzi într­o seară\nca să strige:\n— A, Pogor a citit o nouă carte!\nCuvântul a rămas, anume: că dl. Pogor avea părerea celei din\nurmă cărţi care citise.\nDe şcoala nemţească se mai ţineau: domnişoara Matilda Cugler\nşi Schelleti în poeziile lor.",
  "Grupul francez era mult mai numeros. Unii din acest grup\nerau: Ştefan Vârgolici, Naum, Şerbănescu etc. Aceştia erau tradu­\ncătorii asidui ai lui Lamartine, Victor Hugo, André Chénier etc.\nMai era un grup, aş putea să­l numesc latinist, grupul transil­\nvănenilor şi al bucovinenilor, care avusese la bază cultura limbei\nlatine. El cuprindea pe Miron Pompiliu, transilvănean, pe d­nii\nStrajan, Burlă şi Pavel Paicu, aceşti doi din urmă bucovineni.\nUn singur grup lipsea la început, grupul studiilor istoriei şi\nal culturei române – bineînţeles în mod mai sistematic.\nCu intrarea lui Lambrior şi a lui Tasu, aceste studii începură\na fi puse în evidenţă. Intrând şi eu la „Junimea” şi începând a\npublica studii asupra istoriei românilor, se complectă şi acest\ngrup, iar dl. Pogor, care dădea porecle la toată lumea în „Junimea”,\nvăzându­ne într­o seară intrând împreună, pe Lambrior, Tasu şi\npe mine, strigă:\n— Iată şi cei trei români.\nDe atunci cuvântul a rămas, toţi ne designau sub numele\nde: cei trei români.\nAceastă poreclă de cei trei români denota o stare oarecare a\nspiritului „Junimei”.\nJunimea nu era – cum se zice – străinofilă şi duşmană a\nneamului, dar este drept să spun că nu era nici cald iubitoare\nde trecutul poporului nostru. Orice om, care era ceva prost, era\napostrofat cu numele de roman.\n— Ce faci, mă romane? se zicea în deriziune.\n— Am întâlnit mai mulţi romani, începea dl. Negruzzi o\npovestire oarecare.\nSe ridiculiza cuvântul de roman, ridiculizând pe fracţionişti\nşi în special pe bărnuţeşti, care la fiecare pas vorbeau de origina\nnoastră romană. În râs sau nu, o indiferenţă – dacă nu chiar un\nmic dispreţ – învăluia toate chestiunile privitoare la origina şi\ncultura poporului român.\nNoi, cei trei, am avut foarte multe discuţii în „Junimea”, în\nspecial Lambrior şi cu mine, pentru a scoate din eroare pe dl.\nPogor şi pe alţi zeflemişti, căci ei îşi închipuiau că trecutul\npoporului nostru era trecutul unui popor barbar, fără nici o\ncultură. Dl. Negruzzi, mai mult din spirit de zeflemea, abonda\nîn acest sens, însă fără convingere, mai mult ca un fel de modă.\nDl. Maiorescu însă totdeauna a căutat, când nu ştia, să­şi\ndea seama în mod exact de chestiunile în discuţie.",
  "Acest spirit cam zurbagiu în materie de trecutul nostru istoric\ns­a manifestat chiar în cele întâi săptămâni a intrărei mele la\n„Junimea”, cu ocazia trimiterei de către dl. Dimitrie A. Sturdza,\nactualul preşedinte al consiliului, a unui manuscript în versuri al\nmitropolitului Dosoftei.\nDe pe atunci dl. Dimitrie A. Sturdza era un adunător pasionat\nde cărţi vechi româneşti. Manuscriptul pe care îl trimesese\ndl. Sturdza era o pisaltire în versuri a mitropolitului Dosoftei,\nfoarte interesantă din punct de vedere istoric şi filologic.\nMi­aduc aminte că Eminescu dând citire unui psalm cunoscut:\nLa apa Vavilionului\nJelind de ţara Domnului\netc.\nd­nul Pogor cu toţi zeflemiştii începură a râde, spre marea indignare\na noastră, a românilor, care luam lucrul foarte în serios.\nÎn fine, ca să sfârşesc cu grupările din „Junimea”, era grupul\nAlecsandri, grup poetic naţional; pe lângă Alecsandri care era\nsus, sus de tot, apoi venea răposatul Beldiceanu şi alţii.\nIX\nÎntr­o vineri, Vasile Tasu veni la mine şi îmi zise:\n— Deseară să vii numaidecât la „Junimea”; vine Vasile Alecsandri.\nEra un eveniment. Alecsandri venea foarte rar la „Junimea”,\nînsă când venea, atunci şedinţa lua o solemnitate deosebită. Mai\nîntâi, glumele şi aruncăturile de pernă din partea d­lui Pogor\nîncetau; fiecare avea un aer serios şi constrâns, tocmai fiindcă\nla „Junimea” nu era absolut nici o etichetă şi nici un formalism.\nNu se ştia de statute, de prezident şi secretar, fiecare vorbea când\ncredea de cuviinţă, fără să ceară cuvântul cuiva; câteodată vor­\nbeau trei deodată când era discuţie, şi poate atunci era discuţia\ncea mai regulată şi mai fructuoasă.\n„Junimea” întreţinea câţiva tineri în străinătate; aşa dl. Bodnărescu\nşi, mai cu seamă, Eminescu au stat la Berlin pe spezele „Junimei”.\nMi se pare că în parte şi Alexandru Xenopol. Pentru aceasta\njunimiştii care dispuneau de mijloace se cotizau lunar.",
  "O dezordine plăcută şi spirituală domnea totdeauna la şedinţele\n„Junimei”, fiecare vorbea ce­i plăcea şi tonul dogmatic nu era\nuzat decât în discuţiile şi chestiile de critică şi estetică, încolo\nlibertate complectă.\nDe aceea, când cineva venea pentru prima oară la „Junimea”,\nera displăcut surprins, fiindcă se aştepta la ceva şi găsea altceva.\nSe aştepta ca să vadă o societate literară gravă, cu statute, prezident\nşi viceprezidenţi, fiecare luând cuvântul după numărul înscrierei.\nŞi când colo, ce vedea! Vedea la prima ochire o societate aproape\nde nebuni, fiindcă veselia, glumele şi râsul erau aproape în\npermanenţă, iar membrii se tratau între ei cu cea mai mare\nfamiliaritate.\nAceastă impresiune a avut­o şi răposatul Păucescu, când întâm­\nplător a venit într­o seară la „Junimea”. Păucescu, luând cuvântul\nserios şi gânditor, cu mare ce, zeflemiştii au putut să păstreze\no figură cuviincioasă. Acest lucru l­a cam simţit Păucescu, şi\nmai târziu mi­a exprimat mie mirarea.\nÎndată însă ce cineva frecventa „Junimea” şi se deprindea cu\nacest gen liber şi fără rezervă al societăţei, se convingea că sub\nforma uşoară şi glumeaţă se spuneau lucruri foarte serioase şi\ncă nu ştiu dacă a existat în ţară vreo societate literară cu un\nfond mai serios.\nDar să revin la Vasile Alecsandri.\nAlecsandri la „Junimea”\nCând m­am dus în seara aceea la dl. Maiorescu unde era\n„Junimea”, deja la orele 8 şi jumătate biroul era plin. Pe lângă\nmembrii obicinuiţi ai „Junimei”, mai veniseră şi membrii care\nnumai rar, din când în când, se arătau la şedinţele „Junimei”. Aşa,\nprintre aceşti membri, era răposatul Ciupercescu, pe care nu ştiu\ndacă l­am văzut de trei ori la „Junimea”, era dl. Gheorghieş Racoviţă.\nLocurile erau toate ocupate, a trebuit să se aducă scaune şi\ndin alte odăi. Gogomanii, romanii, românii, caracudele cu pre­\nzidentul lor, dl. Nicu Ganea, toţi erau în rânduri dese aşezaţi.\nDl. Culianu – căruia încă de pe atunci toată lumea îi zicea Papa\nCulianu – se aşezase lângă dl. Melik. Alăturea se afla dl. Pavel\nPaicu, care avea mania să facă calambururi oribile, încât, de câte\nori făcea vreunul, toată „Junimea” striga: „Prost îi Paicu, daţi­l",
  "afară!”. Era Miron Pompiliu, căruia Pogor îi zicea Mirune, din\ncauza originei lui transilvănene. Nu mai vorbesc de cei obicinuiţi\nai „Junimei”. Toată această lume era cu urechea şi cu ochiul\nînspre uşa de intrare, aşteptând pe bardul Moldovei.\nBardul însă nu venea, bardul se făcea aşteptat. Dl. Maiorescu,\nca să producă o diversiune în spirite, propuse ca până atunci să\nse citească ceva.\nDeja membrii ştiau că Alecsandri aduce cu sine, pentru citire,\no lucrare nouă, o epopee istorică: Dumbrava roşie. Şi mai dinainte\nfiecare îşi lingea – ca să zic aşa – buzele, la ideea plăcerei ce\nare să guste.\nPăcatul căzu pe Ştefan Vârgolici. O traducere a lui din Lamartine,\nnu­mi mai aduc aminte care, trebuia să servească de intermez,\nsau cum zice franţuzul de „lever de rideau”.\n— Iar ai venit cu Lamartine? strigă dl. Pogor. Nu înţelegi că\nLamartine este poetul cel mai fad şi mai plângător din lume?\nEminescu începe a citi traducerea. După vreo 10 versuri, o\nmişcare se face; un bărbat scurt de statură, ras, cu mustăţi\ngroase şi tăiete la capăt, cu un aer mândru, foarte mândru, şi\ncu o căutătură rece intră în sală. Era Vasile Alecsandri, îl vedeam\npentru prima oară. Toată lumea se scoală în picioare. Alecsandri\nse îndreaptă înspre dl. Maiorescu, cărui îi strânge mâna, apoi\ndă mâna cu dl. Negruzzi şi dl. Pogor, iar pe rest îl salută cu o\nmică clătinare din cap şi se aşază pe un fotoliu, pe care dl.\nMaiorescu şi dl. Negruzzi i­l pun la dispoziţie cu grăbire.\n— Vă rog, prezenţa mea să nu vă întrerupă lectura şi ocupaţia\nobicinuită, zice dl. Alecsandri cu glasul său cunoscut, glas al\ncărui timbru era cam întunecat, cam răguşit.\nEminescu continuă citirea traducerei lui Ştefan Vârgolici până\nîn capăt.\nSe fac câteva critici de text asupra acestei traduceri. Se întâm­\nplase că eu să cunosc bine acea traducere din Lamartine – mi\nse pare l’Isolement. Şi atunci iau cuvântul ca să spun că o traducere,\nca să fie bună, trebuie să păstreze atât forma versului, cât şi\nnumărul posibil de cuvinte corespunzătoare, fără amplificaţie,\nfără ca să se adaoge versuri, pentru a se putea explica ideea.\nŞi mi­aduc aminte că sfârşeam astfel:\n— Bine, evident că traducătorul are voie să amplifice câteodată\ntextul original, dar nu trebuie să se depărteze prea mult de\nimitaţia lui servilă. Eu în această privinţă aş admite o toleranţă\nde 5, cel mult 10 la sută.",
  "Aceste cuvinte făcură să râdă pe junimişti. Iar Alecsandri,\nîntorcându­se către mine, cu acel aer ironic şi fin pe care­l avea,\nîmi zise:\n— Domnul este financiar?\nVă puteţi închipui ce râs a produs această glumă a lui Alecsandri!\nMai întâi fiindcă era bună, şi apoi era făcută de Alecsandri. Toţi\njunimiştii îşi lărgiră gura până la urechi, dând semne de admiraţie\nnemărginită. Iar Alecsandri, care era simţitor la linguşire, deveni\nvesel şi începu a spune câteva anecdote care i se întâmplaseră\nîn călătoriile sale.\nAlecsandri era un admirabil causeur şi un povestitor fermecător.\nAvea o mare suficienţă pentru a susţine toate, un spirit fin de\nobservaţie, care­l făcea să întoarcă mai toate lucrurile în glumă\nşi la haz. Cu verva şi cu spiritul lui ne subjugase. Dl. Maiorescu\ncel întâi dădea semnalul hazului şi al râsului.\nNu ştiu cine a atins chestia cafelei; îndată Alecsandri a şi\nînceput a povesti o anecdotă cu cafeaua.\n— Eram odată la Constantinopol, unde făcusem cunoştinţă\ncu un turc, care îmi vorbea de nişte ruine vechi, ce se aflau prin\nAsia Minoră. Fiindcă eram hotărât să fac voiajul în acea parte,\nl­am întrebat cum se cheamă satul sau localitatea. Turcul mi­a\nrăspuns că nu­şi aduce aminte, dar poate să­mi dea o singură\nindicaţiune numai. El mi­a zis: în voiajul d­tale ai să dormi în\nmulte hanuri şi ai să bei multe cafele. Unde vei bea cafeaua cea\nmai bună, să ştii că acolo sunt ruinele, fiindcă acolo este un cafegiu,\ncare face cafele cum n­am băut în tot cuprinsul Islamului.\nAvând la îndemână numai simplu această indicaţiune, am\nplecat în voiaj. Cum ajungeam într­un sat – căci despre sat era\nvorba – ceream o cafea; o gustam, era bună – căci în Turcia\ncafeaua este peste tot locul bună – dar nu mi se părea ceva\nextraordinar, prin urmare plecam înainte. Din cafele în cafele,\najung în sfârşit la un sat, întreb unde­i hanul, mă duc într­acolo\nşi văd afară pe un turc stând turceşte cu un ciubuc în mână şi\ncu o cafea alături. Îndată ce înţelege că are a face cu un musafir,\nbate din palme şi ordonă unei slugi să­mi aducă o cafea. Mi­o\naduse; cum gustai dintr­însa am înţeles că aista­i turcul, aşa de\nbună era. Imediat am întrebat în turceasca mea dacă nu cumva\nîn satul acesta sunt nişte dărâmături vechi. Iar turcul, foarte\nmulţumit, mi­a răspuns, dându­mi a înţelege că­i aşa.\nApoi, Alecsandri sfârşi zicând: „Vedeţi cum se călătoreşte în\nTurcia. În loc de guizi sau alte informaţii, cafeaua ţine loc la toate”.",
  "Auditorul a râs cu ostentaţie de această anecdotă – de altmin­\ntrelea nostimă.\n— Acum, zise Alecsandri, să trecem la lucruri mai serioase,\nşi băgând mâna în buzunarul redingotei scoase un teanc de\nhârtie în patru: era poemul Dumbrava roşie.\nCine nu cunoaşte Dumbrava roşie? Alecsandri îi dădu cetire\nîntr­un mod admirabil. Cetea foarte frumos, punea în evidenţă\nnuanţele, glasul lui cam întunecat de bas aproape profund, lua\ntoate intonaţiile, făcea să trăiască personagiile din poem şi punea\nîn evidenţă strofele frumoase.\nAm ascultat­o cu toţii cu o adevărată plăcere.\nDumbrava roşie este o adevărată epopee, după toate regulele\nartei, adică făcută după calupul vechei epopei homerice. Totul este\ndupă program. Capitolul întâi se începe cu un vis, visul lui Albert.\nRegele Poloniei, Albert, primeşte în vis îndemnul ca să cucerească\nlumea răsăriteană, se trezeşte din vis şi atunci se întreabă cu\nmândrie: încotro să se arunce cu armatele sale? Şi îşi zice:\nMoldova este pragul întâiului meu pas!\nMi­au plăcut foarte mult două frumoase versuri din această\nparte. Când Albert spune că după ce va birui pe marele Ştefan,\napoi:\nIar lumea îngrozită, privind spre răsărit,\nVede­va­n loc de soare al meu chip strălucit!\nVădit că Alecsandri în Dumbrava roşie nu are o mare concepţiune,\ngenul epopean nemaicomportând avânturi ridicate. Dar nu­i mai\npuţin adevărat că Alecsandri în Dumbrava roşie s­a ridicat la\nvaloarea de mare poet descriptiv, făurind versuri şi găsind com­\nparaţii de o mărime neobicinuită.\nDupă cum în Homer, apoi în Ariosto, apoi în Tasso, apoi în\nVoltaire etc., se face revista trupelor cu eroii lor în frunte,\nAlecsandri nu lipseşte de a se conforma în Dumbrava roşie acestei\ncerinţi clasice. Toporski, Grodeck, Cziusko, Zablotowski, toţi\neroii poloni înlocuiesc în poema lui pe eroii epopeilor trecute.\nAl doilea capitol, intitulat Ţara în picioare, a produs un mare\nentuziasm la „Junimea”. Descrierea armatei moldoveneşti cu\nvoinicii săi în frunte a mişcat inimile celor trei români, chiar şi\nd­lui Pogor îi dispăruse râsul sarcastic de pe buze. Coman de",
  "la Comana, un uriaş de munte. Balaurul de la Galu, Cioplan din\nPipirig, Velcea bastardul etc. Înfierbântau adunarea.\nNe­a venit tuturor surâsul pe buze, când bardul de la Mirceşti\nn­a uitat să­şi facă localităţei sale şi strămoşilor săi partea leului,\nscriind următoarele versuri:\nScheianul şi Mircescul, vecini de pe Siret\nCe s­au bătut cu Hroiot, s­au prins cu jurământ\nNici chiar sub braţul morţei să nu dea îndărăt\nPân’ n­or intra cu leahul pe al leahului pământ.\nŞi Zimbrul de la Scheia şi Zimbrul din Mirceşti\nSe duc să ia în coarne pe vulturii leşeşti.\nAsemenea parfumuri, pe care artiştii îşi trec ei înşişi pe la\nnasul lor, sunt permise. Oare Mozart în Don Juan, în ultima scenă,\nnu face pe Don Juan să întrebe: „de cine este făcută acea muzică\ndivină?” Şi nu i se răspunde: „Că desigur de Mozart, căci un\naltul nu poate să se ridice la asemenea muzică sublimă?” De ce\nAlecsandri, într­o epopee naţională, să nu vorbească de zimbrul\ndin Mirceşti, care ia în coarne pe vulturul leşesc? Eroii noştri\nnaţionali poartă toţi în Dumbrava roşie un calificativ ca şi eroii antici.\nPe când Homer are pe înţeleptul Nestor, pe Achile cel iute\nde picior, pe Minerva cu ochii de bou etc., în Dumbrava roşie\ngăsim pe Tăut cu mintea coaptă, pe Costea cu ochii sumeţi, pe\nBoldur cu suflet îndrăzneţ etc.\nDupă această introducere poetul trebuia să pună faţă în faţă\nambele tabere: tabăra leşească cu cea română.\nEvident că, voind să ai stilul eroic şi să izbeşti imaginaţia cu\ncomparaţii îndrăzneţe şi grandioase, nu poţi să te ţii la aceeaşi\nînălţime. Sunt foarte multe umpluturi în aceste două capitole,\ndar sunt şi multe frumuseţi. Totul însă este o amintire din viaţa\neroică clasică. Sunt pasaje care amintesc pe Termopile.\n— Grozane! ce o fi ziua de mâni?\n— O fi la unii mumă, o fi la alţii ciumă!\naminteşte dialogul spartanilor şi cuvintele lui Leonidas când\nzice: „deseară cinăm în infern”.\nPartea care li s­a părut tuturor cea mai slabă a fost capitolul\nintitulat: Ştefan cel Mare. Cuvântarea eroului e prea lungă, este\nun adevărat discurs, în care eroul face politică, îşi laudă bărbăţia,\neste un fel de faimosul monolog lung şi fastidios al lui Carol",
  "Quintul din Ernani. Dar pe de altă parte câte lucruri frumoase!\nAşa, vorbind de Ştefan, Alecsandri spune:\nTimpul i­au pus coroană de argint, ţara, de aur,\nŞi gloria măreaţă i­au pus cununi de laur.\nSfârşitul – aratul – ne­a lăsat într­o adâncă şi eroică zguduire\nsufletească:\nTrecut­au patru seculi din acea zi fatală!\nPe locurile arate şi semănate cu ghindă de stejar, astăzi este\nsombra pădure de stejar, Dumbrava roşie; lângă ea o tabără de\ncare, cu flăcăi români, a poposit. Ei se mirară, stând în jurul\nunui foc mare, pentru ce vreascurile aruncate se mişcă ca şerpii\nşi şuieră. Iar un român mai bătrân le răspunde:\nŞtiţi voi de ce stejarul arzând, plânge şi geme?\n(Întreabă­un român ager, pe care­a nins de vreme)\nColea­n astă Dumbravă copacii urieşi\nSunt locuiţi, se spune, cu suflete de leşi.\nNecontestat că dacă Alecsandri în Dumbrava roşie n­a găsit\ninspiraţia cea mare, genul literar fiind demodat şi cam banalizat,\ndar desigur că a găsit inspiraţii de detail, s­a ridicat la o limbă\neroică, pe care nu a maniat­o încă nimeni aşa frumos ca dânsul,\ncu toate umflăturile şi fanfaronadele inerente acestor fel de\nproducţii.\nEu, care nu­l gustam întreg pe Alecsandri, după ce a citit, cum\nştia el să citească, Dumbrava roşie, am rămas sub un sentiment\nde admiraţie, pe care numai timpul şi alte incidente l­au şters.\nDupă ce Alecsandri sfârşi de citit, se înţelege că nu mai fu vorbă\nde critică, ci numai de laude; fiecare se grăbea ca să reciteze un\nvers frumos, fiecare căuta să semnaleze o comparaţie frumoasă.\nDl. Negruzzi se repezi ca un leu la manuscrisul Dumbrăvei roşii,\niar figura lui Alecsandri era complect luminată.\nÎncălzit şi el, măgulit în vanitatea lui, bardul binevoi ca să se\napropie de grupul nostru. Dl. Jacques Negruzzi se grăbi a ne pre­\nzinta pe rând, întocmai ca unui suveran, iar bardul merse cu amabi­\nlitatea până a întinde câtorva dintre noi chiar mâna. Papa Culianu\nse făcuse roş ca sfecla de emoţie, el vedea probabil înaintea sa\nîn acel moment toate stelele pe care cu telescopul le vedea din",
  "observatorul de la Universitate. Dl. Melik cât pe ce era să rămâie\nfără musteaţă, într­atâta o rodea şi o trăgea. Iar Ştefan Vârgolici\nse făcuse aşa de roş, încât noi toţi ne­am temut de o congestie.\nNumai grupul poeţilor neînţeleşi şi nepătrunşi păstra o dem­\nnitate care putea să treacă drept o adevărată răceală. Eminescu\navea aerul plictisit, desigur că nu gusta poema, era prea simplă\nşi prea uşoară, imaginele erau prea străvezii, comparaţiile prea\ndrepte, nimic transcedental. Cu toate acestea era o parte, una\nsingură, pentru care ierta lui Alecsandri lucrarea: era fondul\npoemului, fond naţional, punând în lumină faptele strămoşilor.\nAceasta era coarda simţitoare a lui Eminescu, pe care de câte\nori o atingeai, el vibra în toată fiinţa sa.\nNoi, cei trei români, ieşeam triumfători.\n— Ei, vezi că se pot scrie lucruri admirabile pe tema eroilor\nnoştri naţionali? apostrofez pe dl. Pogor.\nDl. Pogor nu­mi răspunde, fiindcă era Alecsandri de faţă. Ca\noricare suveran – căci şi poeţii poartă coroană – Alecsandri se\nretrase înainte de sfârşitul şedinţei. Abia el scoborâse scările şi\ndl. Pogor, torturat că trebuise timp de două ceasuri să aibă o poză\ndecentă, luă un coltuc de pernă şi­l aruncă în capul lui Jacques\nNegruzzi, apoi întinzându­se pe canapea, îşi puse picioarele pe\nmasă. Toţi junimiştii de ocazie se strecurară încet, unul câte unul,\niar pe la miezul nopţei „Junimea” îşi luase fizionomia ei obicinuită.\nPe Alecsandri l­am mai văzut de vreo două ori la „Junimea”.\nLa fiecare dată i­am fost recomandat şi niciodată n­a putut să\nmă recunoască.\nMult după aceea, pe la 1882, mâncam într­o seară la otel\nBoulevard, aici în Capitală, cu mai mulţi, când Alecsandri intră\nîn sală întovărăşit, mi se pare, de dl. Ianov. Se aşeză la o masă\nalături de noi şi pentru a patra oară am făcut cunoştinţă. De\natunci nu l­am mai revăzut.\nX\nLa Junimea erau mai multe porecle care denotau oarecare stare\nsufletească. Aşa, cei care nu luau parte niciodată la discuţie şi\nnu aveau nici o însemnătate literară, intrau cu denumirea de\ncaracudă. Preşedintele caracudei era Miron Pompiliu; din ea făcea",
  "parte: Beldiceanu, Pavel Paicu, câţiva pedagogi de la Institutele\nUnite etc. Aceştia se aşezau totdeauna prin fundul sălei, nu\ndeschideau decât foarte rar gura, în genere se mulţumeau să\nrâdă de glumele celorlalţi.\nMai erau apoi cei opt care nu pricepeau şi nu înţelegeau niciodată\nnimic. Preşedintele acestora era dl. Nicu Gane. Printre aceştia\nfigurau Ştefan Vârgolici, dl. Naum, Papa Culianu etc.\nSă nu se creadă că acestora li se zicea: cei care nu înţeleg\nniciodată nimic fiindcă erau consideraţi ca proşti. Nu, nu am\nnevoie să zic că d­nii Nicu Gane, Ştefan Vârgolici etc. nu erau\nnişte proşti, din contră. Aceşti opt nu rămâneau veşnic aceiaşi,\nei se schimbau adesea. Între aceşti opt, era de multe ori dl. Iacob\nNegruzzi, chiar şi dl. Pogor, dar oricum se schimbau cadrele,\npreşedintele rămânea acelaşi, dl. Nicu Gane.\nCe erau aceşti opt? Erau, în definitiv, nişte oameni cu bun­\nsimţ, care se refuzau cu orice preţ de a se preta la toate subtilită­\nţile metafizice, la toate teoriile incoherente, la toate elucubraţiile\nfilosofiei germane, şi având conştiinţă de sănătatea minţei lor,\nrecunoşteau cu francheţă că nu pricep de câte ori d­nii Bodnărescu,\nEminescu, Slavici sau chiar Maiorescu veneau cu bucăţi literare\ncare se bazau pe doctrinele confuze şi difuze ale acestui fel de\ncultură germană.\nEra bunul­simţ protestând în contra introducerei în literatura\nnoastră a unui gen neasimilabil cu natura şi felul nostru cultural.\nŞi fiindcă dl. Nicu Gane, autor plăcut al mai multor nuvele\npe temă românească, avea totdeauna curajul ca să spună la vreo\nelucubraţie literară a d­lui Bodnărescu sau Eminescu, că nu\nînţelege, germaniştii au căutat să­şi răzbune pe el şi pe ceilalţi\ncalificându­i de cei opt care nu înţeleg nimic.\nEfectiv, de multe ori nu era nimic de înţeles. Pe atunci la\n„Junimea” era la modă toată filosofia germană, începând cu Fichte,\nHegel, Kant şi, mai cu seamă, Schopenhauer. Raţionalismul pur,\nbudaismul, migraţiunea sufletelor cu doctrina metempsihosei,\nhegelianismul, cu toate deducţiile lui logice, toate se încrucişau\nîn capul adepţilor, producând confuzii uimitoare. Ideea supranatu­\nralului ştiinţific – dacă pot să mă exprim aşa – precum şi toate\nconcepţiunile vechi şi noi despre spaţiu, despre timp, cercetarea\nomului, considerat ca o jucărie a simţurilor lui, deosebit de eul\nsău, dădeau loc la lungi discuţii.\nDl. Maiorescu, cu spiritul său clar, ştia să pună ordine în\ntoate acestea, dar încuraja şcoala prin exemplul său. Aşa, de",
  "multe ori, în lecţiile d­sale de la Universitate aborda chestiuni\nde psihologie adâncă, în care individul străbătând prin puterea\nlui spaţiul şi timpul vedea în viitor, printr­o silinţă a mentalităţei\nsale, ce se va întâmpla mai târziu cu dânsul. Aşa­mi aduc aminte\ncă într­una din lecţiunile sale, dl. Maiorescu, vorbind de acest fel\nde devinaţiune – explicabilă după d­sa în psihologie –, dădea de\nexemplu pe Goethe, care s­a văzut el însuşi, fiind încă tânăr, în\nuniformă de ministru de la Weimar, cum a fost peste 40 de ani.\nDar dacă dl. Maiorescu ştia să pună o ordine în toate aceste\nconcepţiuni, vă puteţi închipui ce deveneau toate aceste credinţe\nîn capete mai puţin sistematice şi cu o preparaţie mai insuficientă\nprecum erau acelea ale d­lor Bodnărescu şi Eminescu.\n„Junimea” suporta filosofia d­lui Maiorescu, ea însă se revolta\nla elucubraţiunile poetice ale d­lui Bodnărescu şi la teoriile\nextravagante ale lui Eminescu.\nGrupul celor opt, cu prezidentul lor, dl. Nicu Gane, a luat naştere\ncu asemenea ocazie. Pentru a protesta în contra poeziilor şi nuve­\nlelor d­lui Bodnărescu, precum şi a propagandei lui Eminescu,\ns­a format grupul acesta. Şi au fost ocazii, de pildă la cetirea\nunor epigrame de dl. Bodnărescu, în care întreaga „Junime”, afară\nde dl. Maiorescu, devenise grupul celor care nu înţelegeau nimic şi\nnu pricepeau nimic.\nDl. Maiorescu însă singur persista a înţelege şi a da explicaţii –\nunde nu era în realitate nici una – şi să pună un sens, acolo\nunde el nu se afla.\nDar grupul lui Nicu Gane nu dezarma, el era veşnic în deş­\nteptare şi de multe ori avea chiar succese, în adevăr câteodată\nse citeau elucubraţii de aşa natură, încât toată lumea începea\nsă râdă, iar grupul striga în unison, adresându­se către cei care\nse prefăceau că pricep:\n— Ei, voi pricepuţilor, spuneţi care este înţelesul?\nSărmanul Dionis\nSuccesul însă cel mare pe care l­a avut grupul al cărui pre­\nşedinte era dl. Nicu Gane a fost cu ocazia cetirei faimoasei\nnuvele a lui Eminescu, Sărmanul Dionis. Această nuvelă a întrecut\nca elucubraţie filosofică tot ce se produsese până atunci la\n„Junimea”. Şi dacă ea nu ar fi limba, acea limbă frumoasă a lui",
  "Eminescu – însă limbă cu pretenţie şi emfatică în Sărmanul\nDionis –, nuvela ar fi fost considerată ca o extravaganţă a unui\nascet, torturat de foame, de sete şi de abstinenţă şi slăbit prin\nflagelaţiuni zilnice.\nÎntr­o seară mă duc la „Junimea”, dl. Pogor ne spune:\n— Astă­seară avem lectură, Eminescu citeşte o nuvelă; Maiorescu,\ncare a cetit­o, spune că­i o capodoperă.\nEminescu, răsturnat într­un fotoliu, şedea plictisit şi indife­\nrent la ce se petrecea în juru­i. Dl. Maiorescu soseşte.\n— Ei, Eminescule, zice dl. Iacob Negruzzi, haide vino şi începe.\nEminescu îşi trage un scaun lângă masă, scoate manuscrisul\ndin buzunar şi începe a citi:\n...şi tot astfel dacă închid un ochi văd mâna mea mai mică decât\ncu amândoi. De aş avè trei ochi, aş vèdè­o şi mai mare, şi cu cât\nmai mulţi ochi aş avè, cu atâta lucrurile toate dimprejurul meu ar\npărè mai mari. Cu toate astea, născut cu mii de ochi, în mijlocul\nunor arătări colosale, ele toate, în raport cu mine, păstrându­şi\nproporţiunea, nu mi­ar părè nici mai mari, nici mai mici de cum\nîmi par azi. Să ne­nchipuim lumea...\nŞi pe această temă, Eminescu continuă, continuă a ceti.\nNoi ne uitam unii la alţii, cei opt deveniseră treizeci, neştiind\nce este aceasta şi unde are să ajungă. Tocmai târziu, Eminescu\nîncepe a ne da explicaţia acestei metafizice, cetind că eroul lui,\nDionis, era un copil orfan, îmbuibat de teorii metafizico­astrolo­\ngice, locuind într­o casă ruinată şi având de la părinţi o singură\nsuvenire, un portret al unei figuri, semibărbătească, semifemeiască,\ndar mai mult bărbat decât femeie, de vreme ce era portretul\ntatălui său mort tânăr.\nAm respirat cu toţii. Iată­ne, ne ziceam noi, readuşi pe pământ;\nde acum nuvela are să fie nuvelă, să ne aşteptăm la intriga ei,\ncăci pe erou îl cunoşteam.\nCei treizeci deveniră iarăşi opt, dezarmând: chiar dl. Nicu\nGane, prezidentul, îşi mai descreţi sprâncenile. Iar caracuda, care\nfusese cu desăvârşire intimidată de filosofia lui Eminescu, începu\na tuşi, mişcându­şi imperceptibil scaunele ca să se apropie.\nMirmilik uită ca să­şi smulgă musteaţa.\nAş, era o simplă acalmie. Cei opt trebuiau să aibă în seara\naceea mult de furcă.\nEminescu reîncepu citirea. Sărmanul Dionis intrând în odaia\nlui săracă, ia o carte de astrologie şi începe, citind, a medita,",
  "uitându­se la constelaţiunile zugrăvite: „Cine ştie dacă în cartea\naceasta nu e semnul ce­i în stare de a te duce în lumi care se\nformează aievea, aşa cum doreşti” etc.\n— Na, iarăşi filosofie, zise încet dl. Nicu Gane.\nNoroc că imediat Eminescu începe a citi: „că în faţa casei\nsale era o locuinţă frumoasă şi că pe fereastra deschisă se aude\nsunetul unui piano, un glas fraged şi plăcut şi se zăreşte chiar\nsilueta unei fete gingaşe”.\nAici, din nou uşurarea ne ridică grija; evident că o intrigă\namoroasă era să se lege între sărmanul Dionis şi fata bogată şi\nfrumoasă.\nAş, eroare! Cum dispare fata de la fereastră, sărmanul Dionis\nse înfundă în privirea liniilor roşii zodiace, liniile încep a se\nmişca şi a se învârti cu mare repeziciune, mintea lui Dionis este\ntârâtă cu dânsele, o mână nevăzută îl atrage în trecut sub vârtejul\nliniilor zodiace şi deodată sărmanul Dionis vede domni în haine\nde aur, şi samur, stând pe tronurile lor vechi, vede divanuri de\noameni bătrâni, popor de oameni creştini intrând în curtea dom­\nniei. Liniile roşii se opresc din mişcarea lor şi atunci un glas\nmisterios întrebă pe Dionis:\n— Unde voieşti să stăm?\n— Sub domnia lui Alexandru cel Bun, răspunse Dionis.\nImediat Dionis se vede transformat într­un călugăr numit\nDan, răsturnat pe un fân cosit proaspăt, pe un apus de soare.\nEminescu se opri de citit. Dl. Pogor făcu o strâmbătură puter­\nnică, noi ceştilalţi aveam o figură plictisită. În această transformare\nà la Faust – căci vădit că cartea de astrologie avea o înrudire\noarecare cu cărţile vechi în care Faust, în actul întâi, caută să\ngăsească secretul lumei – nu ni se părea de un interes palpitant.\nCu toată osteneala care şi­o dăduse Eminescu de a adopta un\nstil fantastic şi diabolic, de circonstanţă, nu izbutise.\nUn lucru recunoscuserăm cu toţii. Recunoscuserăm pe Eminescu\ncu cultul lui pentru domnii vechi, cu entuziasmul pentru curţile\nvechi domneşti, cu iubirea lui pentru boierii bătrâni, sfetnicii\ndomnului, cu dragostea lui pentru poporul românesc, pe care\nşi­l figura ca creştin, ca iubind pe domn şi tronul fără margini.\nEminescu putea, în vârtejul liniilor roşii din cartea de astrologie,\nsă­l ducă pe sărmanul Dionis în cine ştie ce mare imperiu şi\ncine ştie sub ce străluciţi împăraţi. Nu, el se mulţumeşte a­l\nduce în trecut numai cu 400 de ani şi alege din toţi domnii pe\ncel mai cuminte şi mai aşezat, pe Alexandru cel Bun. Putea să",
  "facă din Dionis un cavaler strălucit, el îl face călugărul Dan,\navând pentru ideea creştină dragoste, nu din cauza credinţei, ci\nfiindcă acea credinţă a fost în trecut credinţa poporului român.\n— Bine, ia să ne lămurim? întreabă dl. Pogor. Cele ce se\npetrec cu Dionis, desigur că Dionis le visează?\n— Da şi nu, răspunde Eminescu cu convingere. Asta­i o\nteorie care­i greu de înţeles.\nCei opt, cari deveniseră treizeci şi cinci, începură a râde cu\nindulgenţă.\nEminescu continuă cu citirea. Glasul care­l întrebase unde\nsă se oprească era al meşterului Ruben, autorul cărţei, cu care\nDionis începe, în calitate de călugărul Dan de subt Alexandru cel\nBun, o foarte ciudată conversaţie asupra metempsihozei şi a tuturor\ncauzelor oculte. Şi atunci aflarăm că adevăratul erou nu era\nDionis din veacul al XIX­lea, ci era Dan, călugărul de la începutul\nveacului al XV­lea, şi că el visase numai că este sărmanul Dionis\nşi că trăieşte în veacul al XIX­lea; că în sufletul omului, timpul\nşi spaţiul nemărginit existând, destul o simplă vargă magică\npentru ca el să se transporte în orice veac şi în orice localitate.\nCum vedeţi nuvela lua o întorsătură mai mult decât stranie.\nD­nul Iacob Negruzzi, care de obicei, deşi cu zâmbetul pe buze,\naproba teoriile lui Eminescu, începu a tuşi tare şi repetat, făcând\ndin ochi şi din mâini semne disperate, că nu este chip de înţeles\nceva, şi, aplecându­se spre Xenopol, care era lângă d­sa, zise:\n— Ce fac eu cu cititorii Convorbirilor, când voi publica nuvela\naceasta? Au să­mi întoarcă toţi înapoi revista.\nEminescu însă, senin, foarte senin, îşi continuă lectura:\nCălugărul Dan intră în oraş, dar abia pătrunse într­o casă\nîmpreună cu Ruben şi deodată casa se prefăcu într­o peşteră cu\npăreţi negri, Ruben se zbârci, barba se făcu în furculiţă, ca două\nbărbi de ţap, nasul i se strâmbă, el deveni diavolul cu o mulţime\nde draci împrejur.\nDe astă dată, protestările luară un caracter mai pronunţat;\naceasta nu mai era fantezie, era pură copilărie. Erau amintirile\npoveştilor cu draci, cu moara cu draci etc.\nEminescu însă părea că nici nu observă ce se petrecea în\njurul lui, el continua: „Călugărul Dan pleacă pe o uliţă strâmtă”...\nAici, o dificultate. Nuvelistul era nevoit să descrie un oraş,\naşa cum oraşul exista în timpul lui Alexandru cel Bun; prin\nurmare, nefiind chestie de metafizică, Eminescu trebuia să dove­\ndească cunoştinţe arhitectonice din veacurile trecute, precum şi",
  "a moravurilor şi a costumelor acelor veacuri. Căci de... este uşor\nsă transporţi cu mintea pe cineva în veacul lui Alexandru cel\nBun, dar e foarte greu să­l faci să trăiască în acel veac. Şi meşterul\nRuben cu toată astrologia sa nu putea să­i dea aceste cunoştinţi\npozitive, de care chiar un nuvelist are nevoie.\nDe aceea, noi, cei trei români, adică Tasu, Lambrior şi cu mine,\nne­am deschis bine urechile să vedem cum Eminescu are să ne\ndescrie casele, costumele etc. din timpul lui Alexandru cel Bun.\nÎl auzirăm continuând astfel: „El îşi grăbi paşii până ce intră\nîn târg. O uliţă strâmtă, cu case vechi şi hârbuite, a căror caturi\nde sus erau mai largi decât cele de jos, aşa încât jumătatea catului\nde sus se rezima pe stâlpi de lemn şi numai jumătate pe cea de\njos, ceardacuri înalte înaintate sub şandramale lungi, apăsate, pline\nde muşchi negru­verde; iar în ceardacuri şed bătrânii etc., etc.”\n— Apoi, stăi, că nu­i aşa, întrerupse Lambrior, dumneata descrii\nun oraş turcesc, arhitectura din veacul trecut. Sub Alexandru\ncel Bun, românii nici nu veniseră încă în contact cu turcii.\nEminescu dădu din umere şi­şi continuă citirea. Ce­i păsa\nlui de adevărurile istorice! Niciodată el nu s­a interesat de aceasta;\ntotdeauna el a avut credinţa că omenirea şi românii au trăit aşa,\ndupă cum el şi i­a închipuit, iar nu după cum ei au trăit în\nrealitate. Mintea lui Eminescu a fost incapabilă de a înţelege\nvreodată un adevăr care nu ar fi intrat în sistemul credinţelor\nsale, care nu i­ar fi gâdilat o manie a lui, fie filosofică, fie istorică.\nMai departe, Eminescu ne vorbeşte de case cu acoperământ\nţuguiet, de cavaleri purtând căciula ţurcănească – amintire a\ncostumului de pe portretul lui Mihai Viteazul –, învăliţi în mantale,\nlucru care ne provoacă râsul nostru al cunoscătorilor în istorie,\nşi vă puteţi închipui ce mai cunoscători eram chiar noi!\nEminescu continuă, continuă în mijlocul unei mari plictiseli.\nCălugărul Dan se uită la umbra sa, umbra se transformă într­o\nfată, Maria; un dialog drăgăstos urmează între dânşii. Dar vede\nclar cum fiinţa lui se desparte într­o parte eternă şi una trecătoare,\nbraţele lui încep a pieri în aer şi cu toate aceste ele capătă puteri\nuriaşe. Deodată călugărului Dan îi vine plăcerea ca să ştie toate\nşi să afle toate, în sfârşit îi vine gustul să devie chiar însuşi\nDumnezeu, şi atunci se întrebă: Oare fără s­o ştiu nu sunt însuşi\nDumne... În acea secundă totul se prăbuşi împrejurul lui, ca în\nCe poate fi va fi a d­lui Bodnărescu.\nDionis, căci Dan dispăruse o dată cu prăbuşirea, deschide ochii.\nVisase? Nu.",
  "Era Dan şi visase că­i Dionis? Iar nu. Ce fusese? Ruben era\njidanul anticvar Riven, de la care cumpărase cartea de astrologie,\numbra fusese portretul cu ochi albaştri; însă nu visase. Dionis,\nconform migraţiunei sufletelor, probabil că trăise în trupul lui\nDan călugărul. În timpul lui Alexandru cel Bun, prin urmare subt\no emoţiune puternică şi printr­un fel de luciditate retrospectivă\nşi­a adus aminte de traiul lui, acum 400 de ani în urmă...\nPăcat că nu­şi adusese aminte şi de felul cum erau casele făcute\nîn timpul lui Alexandru cel Bun; aceasta ar fi fost mai interesant.\nNecontestat că Sărmanul Dionis are o concepţiune puternică\nşi că este ieşită dintr­un cap numai ca acela al lui Eminescu,\ndar e numai concepţiune. Ca nuvelă, adică ca descriere, ca intrare\nîn detail, ca punere în relief de caractere, ca viaţă trăitoare, ea\neste slabă de tot. Se vede de departe că Eminescu nu mistuise\nbine ceea ce citise şi că nu izbutise să dea Sărmanului Dionis,\nmăcar caracterul unei nuvele fantastice.\nCitirea durase lung timp. A trebuit să luăm ceaiul pe la\ndouăsprezece jumătate.\nNu­mi aduc aminte bine critica d­lui Maiorescu asupra nuvelei,\ndar ştiu că a făcut o critică. Cât despre ceilalţi, era unanim admis\ncă, aparte teoria metempsihozei, nuvela era de o extravaganţă\nneiertată.\nDl. Iacob Negruzzi repetă necontenit:\n— Ce au să zică cititorii Convorbirilor?\nAsta nu l­a împiedicat însă să ia din mânele lui Eminescu\nmanuscriptul şi să­l puie în buzunar.\nEminescu nu a discutat cu noi, rămăsese istovit după citire,\nse vedea că citind nuvela trăise viaţa sărmanului Dionis şi avea\naerul că chiar la „Junimea” nu era în elementul lui, părându­i rău\ncă nu s­a născut aievea în timpul bătrânului Alexandru cel Bun.\n*\nNe­am despărţit târziu. Grupuri, grupuri, am continuat discuţia\nasupra Sărmanului Dionis.\nEminescu s­a separat devreme de noi, ducându­se singur.\nRar mergea în tovărăşia noastră, mai ales tovărăşia mea nu­i\nplăcea, din cauza spiritului meu zeflemist. Eminescu era şi el\nîn momentele lui bune vorbăreţ şi glumeţ, deşi întotdeauna cu\no umbră de melancolie, însă nu admitea glumă asupra credinţelor\nşi convin gerilor sale. Şi fiindcă tocmai acele credinţi şi convingeri",
  "puneau în mişcare verva mea, de aceea mă evita, cu toate că\nreciproc ne stimam. Niciodată n­am avut vreo discuţie displăcută\ncu dânsul, şi când era bine dispus, chiar consimţea să ia o\nconsumaţie cu noi.\nDar nu pot spune acelaşi lucru şi despre alţii. Eminescu trata\ncu mare asprime pe mulţi din „Junimea”, iar cuvântul de proşti şi\nignoranţi era la fiecare pas pe buzele sale. Toată lumea însă îl menaja.\nNu ştiu, dar parcă era o presimţire în noi toţi, că o mare\nnenorocire era să i se întâmple.\nXI\nColaborarea mea la Convorbirile literare\nNu trecuseră decât vreo două­trei luni de când intrasem în\n„Junimea” şi Convorbirile şi începură a publica scrieri istorice de\nale mele.\nIntrând la „Junimea” aveam deja un mare material adunat pentru\npublicare, prin urmare nu mi­a fost greu să coordonez o parte din\nacel material. Ceea ce mă izbise în citirile mele asupra istoriei\nromânilor era o lipsă de sinceritate – lipsă făcută cu bună intenţie –\nîn tot ce priveşte trecutul românilor, de câte ori acel trecut nu era\nmare şi strălucit. Era un fel de ascundere a adevărului, câteodată\nchiar o falsificare, însă pornită dintr­un senti ment lăudabil, dar\nnici deloc compatibil cu cercetările serioase ale istoricului.\nDeşi foarte tânăr şi cu studii istorice căpătate numai în cursul\na câtorva ani, eram totuşi în poziţie să apreciez şi să critic pe\nistoricii curenţi de atunci. Afară de dl. Hasdeu, încolo lipsă totală\nde spirit critic şi de apel la izvoarele şi documentele originale;\ntotul era compilaţiune, începând cu Heliade­Rădulescu şi sfârşind\ncu V.A. Ureche. Istoria lui Laurian desigur că era mai complectă\nşi aceea care se referea mai mult la izvoare originale, dar lipsa de\norice spirit ştiinţific şi predominarea ideii de mărire a neamului\nromânesc o arunca în aceeaşi categorie cu celelalte. De aici urma\ncă toţi fabricatorii de manuale de istorie sau chiar de studii isto­\nrice compilau unii după alţii aceleaşi fabule şi aceleaşi explica­\nţiuni fantastice. Constatam cu uimire că nici măcar cronicarii\nnoştri nu fuseseră citiţi de mulţi aşa­zişi istorici de atunci.",
  "Ar fi fost deci natural ca să încep, luând rând pe rând diferite\nfapte, să restabilesc adevărul, aşa cum el rezultă în istorie; dar\naceastă lucrare simţeam că cuprinde într­însa ceva arid şi ingrat.\nTânăr, cu aspiraţiuni de generalizare, cu ambiţia de a scoate legi\ndin faptele istorice, aşa cum pe atunci era curentul ca istoria să\ndevie o ştiinţă, nu m­am mulţumit deloc cu asemenea sarcină\nşi m­am hotărât ca să încep cu ceva mai mare, cu un studiu de\ngeneralizare, în care faptele particulare să­mi servească mai mult\na ilustra tema.\nDin acest punct de vedere plecând, am scris un studiu, pe\ncare l­am intitulat cu un titlu foarte lung: Studii asupra atârnărei\nsau neatărnărei politice a românilor în diferite secole. Titlu pretenţios\nşi care arată prin el o aglomeraţie de tot felul de idei, care se\nîngrămădeau într­un moment dat în capul meu.\nÎn acel studiu tratam (?) toate marele influenţe străine, istorice,\nculturale, religioase, juridice, influenţe de datine şi moravuri, pe\ncare le divizam în două părţi. Întâia, partea ce o păstrasem de la\nromani; a doua, influenţa slavonă; apoi, ca părţi secundare, influenţa\ninstituţiilor germane din evul mediu asupra noastră etc., etc.\nMărturisesc şi acuma că concepţiunea acelui studiu nu era rea\nşi că această lucrare încă nu e făcută până astăzi şi că ar fi de mare\nînsemnătate să se facă. Astăzi însă îmi dau perfect seama cât e\nde grea, câte cunoştinţe variate, câtă putere de muncă, câtă vigoare\nde spirit trebuie pentru o asemenea lucrare, care ar fi mai impor­\ntantă, sau tot atât de importantă, ca istoria poporului român.\nDar, chiar astăzi, eu nu văd încă omul pregătit pentru o aşa\nmare sarcină. Unul singur ar fi fost. Şi este încă dl. Hasdeu, dar\nd­lui Hasdeu i­a lipsit ceva de care voi vorbi cu ocazia polemicei\nmele cu d­sa, apropo de Istoria critică a românilor, sau, poate mai\ndrept, d­lui Hasdeu i­au prisosit calităţi de imaginaţie şi de\ndialectică, care nu sunt compatibile cu rigoarea raţionamentului\nsobru, necesar în orice cercetare şi, prin urmare, şi în istorie.\nDesigur că pleiada istoricilor noştri tineri, d­nii Bogdan,\nOnciul etc., sunt mult mai în măsură a face această lucrare şi\nchiar o fac în parte.\nVă puteţi închipui îndrăzneala unei asemenea încercări, făcută\nde mine acum 30 de ani. Că eram un tânăr studios? Necontestat.\nCă citisem tot ce putusem să adun şi să înţeleg în limba latină\n(vechile documente polone şi ungare) în limba italiană şi fran­\nceză, că nu­mi scăpase din vedere ce era tradus din slavoneşte,\neste neîndoios. Dar cu aceste elemente era posibil să tratez în",
  "condi ţiuni bune influenţa slavonă, polonă, medievală etc., şi să\nsinte tizez rezultatul cercetărilor mele? Evident că nu. Astăzi\ncând recitesc acel studiu, zâmbesc la seriozitatea afirmărilor\nmele de atunci, pe care le credeam dovedite şi care şi astăzi,\nvai, au rămas tot nedovedite!\nCeea ce m­a izbit recitind studiul nu este superficialitatea\nobservaţiilor, acele în genere sunt juste, dar insuficienţa de a le\ndovedi şi prezumpţiunea cum că cu cunoştinţele pe care atunci\nle posedam, eu aş fi putut aborda cu modestie orice chestiune!\nDar prin recitirea acelui studiu, pot să afirm că sunt în drept\na avea un fel de mândrie retrospectivă; mă mir chiar astăzi câtă\nmuncă mi­am dat atunci ca să clădesc o lucrare, care să aibă\naerul de ceva – măcar că în realitate nu era. Din el se vede cum\nam cercetat, pentru partea medievală, cărţile pe atunci în renume\ncu privire la economia politică (Cibrario), instituţiile medievale\n(Du Cange), izvoare privitoare la instituţia juratorului, adică a\njuriului german în materie de probă etc., etc.\nDar numai cu bunele mele intenţii şi cu serioasele mele\nsilinţe pot să mă laud, cu altă ceva nu.\n*\nIată cum s­a petrecut lucrul în această privinţă la „Junimea”.\nDl. Alexandru Xenopol îi vorbise d­lui Negruzzi că eu aş\nposeda un studiu bun de publicat în Convorbiri. Un manuscript\neste totdeauna un lucru preţios pentru un redactor de reviste,\nprin urmare dl. Negruzzi s­a grăbit să mă îndemne ca să aduc\nmanuscriptul la „Junimea”.\nÎn seara cea întâi de „Junime”, dl. Negruzzi mă întreabă:\n— Ei, unde­i, unde­i? Scoate­l!\nEra expresia consacrată. Şi cu această ocazie, discuţia devenind\ngenerală, dl. Pogor şi ceilalţi mă îndemnară să aduc studiul, ca\nsă se producă în publicitate şi al doilea român, de vreme ce unul,\nLambrior, deja făcuse începutul în Convorbiri.\nTrebuie să spun că bietul Lambrior publicase un studiu asupra\nunei cărţi a lui Oxenstiern, mare cancelar al Suediei, carte care\nera în manuscript în toate mâinile boerilor moldoveni în veacul\nal XVIII­lea.\nAm făgăduit că pentru vinerea viitoare voi aduce studiul.\nCum m­am dus acasă, m­am şi pus să fac o introducere care să\nintre în vederile direcţiei noi a d­lui Maiorescu, care să fie pe placul",
  "„Junimei” în ceea ce priveşte zeflemeaua la adresa istoricilor\nnoştri naţionali, dar care în acelaşi timp să afirme importanţa\nstudiilor istoriei noastre naţionale şi seriozitatea pe care această\nchestie o comportă. Cu alte cuvinte sacrificam în aparenţă gustu­\nlui de zeflemea, faţă cu scriitorii noştri – ce era în favoare la\n„Junimea” – dar afirmam în acelaşi timp că istoria românilor se\npoate trata în alt mod, serios, şi că nimănui nu­i este permis\nca să confunde istoria românilor cu istoricii români. Mărturisesc\ncă acele concesiuni le­am făcut mai mult ca să scap de ironiile\neventuale ale d­lui Pogor, pe care, nou venit, nu mă simţeam\nîncă destul de tare să le înfruntez; iar pe sprijinul lui Lambrior,\nTasu nu prea puteam conta – Alexandru Lambrior şi Vasile Tasu\nfiind de natura lor timizi, cel întâi mai puţin decât cel al doilea;\nnumai Alexandru Xenopol putea să mă sprijine.\nSosind seara de „Junime”, aveam cu mine manuscriptul. Când\nam scos din buzunarul paltonului şi am intrat în sală cu un\nmanuscript voluminos, foarte voluminos, căci adusesem întreg\nstudiul, o mare îngrijire am observat pe figura junimiştilor.\nUnii s­au mulţumit a zâmbi; alţii, cum era Ştefan Vârgolici,\ncare era foarte îndrăzneţ când nu era vorba de traducerile lui\ndin Lamartine, îmi ziseră:\n— Panule, ai de gând să ne citeşti tot manuscriptul?\nAceastă reflecţiune îmi dădu ideea realităţei. Drept e că veni­\nsem de acasă cu această intenţie; şi cu prezumpţiunea oricărui\nautor cu privire la opera lui, credeam că chiar „Junimea” zefle­\nmistă va avea răbdarea ca să asculte un studiu, unde abordam\natâtea chestii însemnate. Nu­i vorbă, eu credeam că şi le rezolvam\nîn acelaşi timp.\nÎntrebarea lui Ştefan Vârgolici, cum am spus, mă deşteptă,\nprin urmare îi răspunsei:\n— Nu, am să citesc numai introducerea. Dacă am adus întreg\nmanuscriptul, este ca să­l dau d­lui Negruzzi, care mi l­a cerut\npentru Convorbiri.\n— Aşa se poate, adăugi dl. Pogor. În Convorbiri se poate\npublica; asemenea studii sunt mai interesante de citit publicate\ndecât în manuscript.\nI­am ţinut seamă d­lui Pogor de această observaţie delicată,\nde vreme ce, cu francheţa care domina la „Junimea”, d­sa putea\nsă­mi spună lucrul verde. Putea să­mi zică:\n— D­le, asemenea lucruri nu ne interesează pe toţi şi pe\nmine mai puţin în special. În Convorbiri vor fi citite sau necitite,\ntreaba fiecăruia.",
  "Alexandru Xenopol, care citea foarte rău, s­a însărcinat să\ncitească introducerea de la studiul meu. Noroc că era scurtă.\nÎn timpul acesta a sosit şi dl. Maiorescu.\nDupă citire, s­a încins o discuţie relativ la istoria românilor.\nDl. Pogor, revenind la tema sa favorită, a început a striga:\n— Ce umblaţi cu istoria românilor? Nu vedeţi că nu avem\nistorie? Un popor care nu are o literatură, artă, o civilizaţie\ntrecută, acela nu merită ca istoricii să se ocupe de el.\nZgomotoase protestări din partea mea, a lui Lambrior, Tasu,\nXenopol şi alţii.\n— Te înşeli, strigă Lambrior, dacă îţi închipui că românii nu\nau avut o artă, căci ce este altceva Curtea­de­Argeş, Trei­Sfetitele,\nmonăstirea Putna, Bistriţa etc.? Ce este Cetatea Neamţului şi\nurmele de cetăţi de lângă Roman, Suceava?\n— Aceasta numiţi voi arhitectură? replică dl. Pogor, care mărtu­\nrisi mai târziu că nu văzuse încă Curtea­de­Argeş. Pe urmă, chiar\nPanu în introducerea sa spune că Cetatea Neamţului este un fort,\nun castel întărit, făcut de cavalerii teutoni, când ocupau acele locuri.\n— Un popor trebuie să­şi cunoască trecutul lui, strigă Al.\nXenopol, oricare ar fi acel trecut.\n— Ce umblaţi cu mofturi, ripostă dl. Pogor; pe când Franţa\nprodusese deja pe Molière şi pe Racine, românii erau într­o\nbarbarie complectă.\nÎşi poate închipui cineva cum discuţia se învenină tot mai\nmult. Atunci Eminescu, care şedea într­un colţ, se ridică şi cu\nun ton violent, neobişnuit lui, zise:\n— Ceea ce numeşti d­ta barbarie, eu numesc aşezarea şi\ncuminţenia unui popor, care se dezvoltă conform propriului său\ngeniu, ferindu­se de amestecul străinului. După d­voastră, atunci,\nStatele­Unite sunt idealul unui popor, iar epoca cea mai glorioasă\na poporului nostru este a fanarioţilor?\nIntervenţia d­lui Maiorescu devenea necesară. D­sa, cu acel\nspirit rezervat şi metodic, puse capăt discuţiei, dându­ne nouă,\ncelor trei români, dreptate. Dl. Negruzzi abondă tot în acelaşi sens.\nTrebuie să spun că dl. Pogor rămase singur de opinia sa.\nManuscriptul fu luat de dl. Negruzzi, fără ca restul să mai\nfi fost citit la „Junimea”. El apăru în vreo trei sau patru numere\nconsecutive din Convorbirile literare.\nÎn acest studiu se afla începutul polemicei mele cu dl. Hasdeu\nasupra Istoriei critice a românilor, polemică care a dat mai târziu\nloc la o mulţime de incidente, unele mai picante decât altele.",
  "XII\nViaţa în societatea literară „Junimea” era foarte liberă. Propriu­zis,\nfiecare îşi păstra părerile sale, mai cu seamă în politică. Aşa,\nerau membri foarte independenţi de viaţa şi legăturile acestei\nsocietăţi – printre aceştia eram eu. Eu mă vedeam cu d­nii\nMaiorescu, Negruzzi, Pogor, precum şi cu ceilalţi membri ai\nsocietăţei, numai o dată pe săptămână, vinerile; în tot restul\ntimpului nici nu­i zăream, decât doară pe stradă. Niciodată eu\nn­am fost în timpul zilei sau cu altă împrejurare la dl. Maiorescu\nsau la dl. Pogor. Singura legătură era cea literară.\nNu era tot aşa cu toţi membrii. „Junimea” se baza pe două\ngrupări. Era gruparea de profesori care înfiinţaseră Institutele­Unite,\ngrupare care mai întreagă participa la „Junimea”, precum d­nii\nMaiorescu, Melik, Culianu, A.D. Xenopol, Ştefan Vârgolici, Burlă,\nCaragiani, Paicu etc. Pe lângă aceasta mai era o grupare, care\nîncepuse a face politică, având în frunte pe d­nii Maiorescu, fraţii\nNegruzzi, P.P. Carp şi Theodor Rosetti, grupare ai căreia membri\nnu erau în acelaşi timp şi membri asidui ai societăţei „Junimea”.\nAşa dl. Leon Negruzzi venea rar la „Junimea”, pe dl. Theodor\nRosetti nu ştiu dacă l­am văzut de trei ori (voi spune mai la vale\nîn aceste amintiri cu ce ocazie); dar pe dl. Carp de vreo zece ori.\nPropriu­zis, membrii societăţei „Junimea”, fără alte legături\ndecât cele literare, erau Lambrior, Tasu, Beldiceanu, Cernescu,\neu şi încă vreo şase­şapte.\nEminescu şi Bodnărescu aveau şi ei legături mai particulare\ncu corifeii junimişti. Eminescu fusese trimes la studii de „Junimea”\nşi dl. Bodnărescu era, mi se pare, profesor sau aşa ceva la Insti­\ntutele­Unite.\nDin această cauză generală nu prea ştiu detalii asupra politicei\nce se făcea de membrii marcanţi ai societăţei „Junimea”. Nu eram\nnici în secretul acelei politici, nici nu se recurgea vreodată la\nmine; ba mai mult, junimiştii ştiau că eu aveam principii liberale.\nDin această cauză, situaţia mea devenea câteodată cam grea, la\nalegeri. Fracţiunea liberală din Iaşi era vecinic în luptă cu „Junimea”\npolitică şi literară. Cei întâi mă numărau printre coreli gionarii\npolitici, cei de al doilea printre coreligionarii literari.\nO singură dată dl. Maiorescu ne­a vorbit politică – într­o seară\ncând ieşeam de la „Junimea”, care avusese loc la dl. Pogor – mie,",
  "lui Lambrior şi lui Tasu. Peste câteva zile erau să aibă loc alegerile\ngenerale. Ieşisem deja pe strada mare, când dl. Maiorescu apro­\npiindu­se de noi, ne zice:\n— Ei, ei, duminecă alegeri, veniţi la vot?\n— Da, răspunserăm noi.\n— Ar fi bine să votaţi pe Iacob Negruzzi şi pe Vasile Pogor.\nEi nu se pot compara cu Dimitrie Tacu şi cu Alexandru Gheorghiu.\nLambrior şi Tasu au făgăduit, eu însă eram foarte încurcat,\ncăci aveam legături personale cu Alexandru Gheorghiu, fostul\nprofesor de economie politică.\nI­am răspuns d­lui Maiorescu:\n— D­le Maiorescu, trebuie să­ţi mărturisesc că eu nu pot\nsacrifica pe Alexandru Gheorghiu; cât priveşte pe Dimitrie Tacu,\ncu care n­am aşa legături, în locul lui aş putea vota pe unul din\ncei doi şi te­aş întreba pentru cine?\n— Natural că pentru Vasile Pogor, dacă este aşa.\nDl. Iacob Negruzzi era sacrificat.\nDar încurcătura mea a fost şi mai mare în ziua alegerei. Am\nfost nevoit să­i mărturisesc d­lui Negruzzi că nu­l pot vota,\nlucru care natural că l­a afectat, căci nu se aştepta la una ca\naceasta din partea unui membru al „Junimei”. Trebuie să adaug\ncă dl. Negruzzi nu a luat lucrul în rău şi nu a părut vreodată\ncă ţine seamă de această mică particularitate.\nBa ceva mai mult. Nu­mi aduc aminte de procedura electorală\nde pe atunci, dar ştiu că urna rămase deschisă toată noaptea,\nprin urmare, pe acele vremi, partidele numeau fiecare câte o\ngardă ca să păzească urna, mai ales cele din opoziţie. Printre\npăzitorii urnei, fracţioniştii mă designară şi pe mine. Am stat\ntoată noaptea în sala cea mare a Curţei cu juraţi din palatul\nadministrativ; ba chiar mi­aduc aminte că bietul Alexandru\nGheorghiu ne trimesese un supeu şi câteva sticle de vin vechi\nexcelent; colegii mei de la „Junimea”, mai toţi adversari fracţiunei,\nse uitau cam curios la mine. Iar dl. Iacob Negruzzi nu s­a putut\nstăpâni să caute să mă convertească.\nPeste câteva zile era şedinţă a „Junimei”. Am simţit un fel\nde jenă de a mă duce, şi cu marea mea părere de rău am rămas\nacasă. Mi­am închipuit că în lipsa mea se va vorbi despre atitu­\ndinea mea politică. A doua zi am întrebat pe Lambrior în această\nprivinţă. El mi­a spus că nici nu a fost vorba măcar de politică\nşi că mai mulţi membri din „Junimea” au întrebat de mine şi\ncauza pentru care am fost reţinut acasă.",
  "Prin urmare politica, cum se vede, pe la 1872, nu juca un\nrol în „Junimea”. Este drept a spune de pe acuma că mai târziu\nlucrurile luară alt caracter şi că cel mai înfocat junimist, după\ndl. Negruzzi, era dl. Nicu Ganea, pe care mult mai târziu Ioan\nBrătianu îl converteşte la liberalism.\nLa „Junimea” era oarecum intrare liberă.\nDe aceea foarte adeseori vedeai câte o figură necunoscută de\nbelfer (profesor). Asemenea apariţiuni nu lăsau însă urme; venea\no seară, venea două, observa că nimenea nu face atenţie la\ndânsul, belferaşul se simţea că nu este la locul lui, neavând nici\no preparaţiune pentru cercul „Junimei”, şi dispărea.\nAsemenea membri sporadici s­au înmulţit mai ales de pe la\n1872­1873, când d­nii Maiorescu, Pogor, Iacob Negruzzi se aleseră\ndeputaţi. Atunci ca şi acum, aceleaşi moravuri. Cum se simţi\ncă dl. Maiorescu poate ajunge ministru, îndată se observă din\npartea multora o mare dragoste pentru şedinţele „Junimei”. Iar\ncând dl. Maiorescu deveni chiar ministru mai târziu, erau seri\nîn care la „Junimea” domnea o adevărată îmbulzeală. Parcă lucru­\nrile se petrec ieri.\nA fost însă un membru obscur şi mut, care a frecventat\n„Junimea” regulat vreo zece ani în condiţii foarte curioase. Intra­\nrea lui la „Junimea” a fost rezultatul unei confuzii. Anecdota e\nnostimă, de aceea o spun. La Iaşi erau doi profesori numiţi\nGheorghiu. Un Gheorghiu profesor la Institutele­Unite (a nu se\nconfunda cu Xenofon Gheorghiu) şi un alt Gheorghiu profesor\nla pensionul central de fete. Cu ocazia unui banchet de aniversare\na „Junimei”, Gheorghiul de la şcoala de fete – mi se pare Neculai\nGheorghiu – primeşte invitaţie din greşeală în locul celuilalt\nGheorghiu de la Institutele­Unite. În seara banchetului eram cu\ntoţii întruniţi în sala fostului Jockey­Club, când vedem cu mirare\nintrând pe modestul profesor Neculai Gheorghiu, în frac, cu\ncravată albă, mânuşi şi ras proaspăt. Dl. Iacob Negruzzi, care\nera impresariul pentru tot ce privea „Junimea”, se uită curios la\ndânsul; pe urmă începură încetul cu încetul a se întreba unul\npe altul din cei intimi, cine făcuse acea invitaţie. Nimeni nu\nputu să dezlege enigma. Fiindcă omul venise, evident că nu i\ns­a făcut nici o observaţie; Neculai Gheorghiu a petrecut până\nla vreo 2 noaptea împreună cu junimiştii.\nTocmai a doua zi se lămuri lucrul. Dl. Xenopol ducându­se\nla Institutele­Unite găsi pe adevăratul Gheorghiu supărat că nu\na primit invitaţie pentru banchet. Totul se explică. Poşta, în loc",
  "să trimită invitaţia lui Gheorghiu de la Institutele­Unite, o înmână\nlui Gheorghiu de la şcoala de fete.\nFiindcă nimănui nu­i convenea să spună lui Neculai Gheorghiu\ncă fusese o confuzie, acesta se crezu în drept, în urma invitaţiei\nde la banchet, să frecventeze regulat şi şedinţele „Junimei”. De\naceea, din acel moment, acel profesor venea în fiecare vineri\nfoarte regulat la „Junimea”, se aşeza într­un colţ pe un scaun,\nîşi ştergea necontenit fruntea, căci transpira mult, şi nu zicea\nabsolut nici o vorbă. Mai la urmă noi ne deprinsesem cu dânsul\nşi cu mutismul lui. De atunci el fu invitat sub adevăratul său\nnume la toate aniversările „Junimei” şi timp de zece ani, până\ncând a murit, a fost poate cel mai fidel frecventator al „Junimei”,\ndar desigur cel care a făcut mai puţină gălăgie. Tăcea, tăcea,\ntăcea. Când intra dl. Negruzzi sau dl. Maiorescu, îl întreba:\n— Ce faci, d­le Gheorghiu?\nBietul om se făcea roş ca racul fiert, mormăia două cuvinte\nneînţelese şi se grăbea ca să­şi ocupe locul. Căci acest junimist\nîşi avea locul lui obicinuit, pe care noi cu toţii îl cunoşteam şi\nîl respectam. Era într­un colţ şi îl designam sub numele de:\nlocul lui Gheorghiu.\nAvea însă câteodată supărări bietul Gheorghiu. Când veneau,\nîntâmplător, persoane neobicinuite, vreuna din acestea se aşeza\npe scaunul lui Gheorghiu; atunci noi câţiva zeflemişti şi iubitori\nde lucruri comice aşteptam cu nerăbdare sosirea, ca să vedem ce\nfigură are să facă. Gheorghiu intra, mi­aduc aminte că totdeauna\navea o pălărie haute­forme cu margini foarte largi, el saluta foarte\nadânc pe amfitrion şi se îndrepta repede şi instinctual spre locul\nsău. Când după câţiva paşi ridica ochii şi vedea că locul său era\nocupat, atunci se oprea brusc, se înroşea ca focul şi începea a\narunca căutături disperate în toate direcţiile, căutând un alt scaun.\nNoi, iubitorii de farse, începeam a­i striga:\n— Poftim aici, d­le Gheorghiu, este un loc liber.\n— Ba poftim aici.\n— Ba dincoace.\nAcest lucru îl ameţea complet pe bietul om, sudori începeau\na­i curge de pe frunte, şi după câteva momente de îngăimeală\nse repezea înspre scaunul cel mai apropiat de locul său.\nDin acel moment, noi – Lambrior, Tasu, Xenopol, eu – nu\nmai pretam nici o atenţie la tot ce se citea, aveam altă ocupaţie,\naceea de a observa pe Gheorghiu şi abia a ne stăpâni să nu\nrâdem ostentativ.",
  "În adevăr, spectacolul era comic. Gheorghiu arunca căutături\ndisperate spre locul său ocupat, faţa lui luând pe rând toate\nculorile curcubeului. Picături groase de sudoare se vedeau pe\nfruntea lui, batista funcţiona continuu. Când persoana care­i\nocupa locul făcea o mişcare, care putea să semene cu acea a\nunui om care vrea să se scoale, Gheorghiu tresărea şi deja făcea\nşi el aceeaşi mişcare! Noi râdeam înăduşit, lucru care jena şi\npe cel ce citea în momentul acela şi pe cei dimprejurul nostru,\ncare nu ştiau de ce râdem. Câteodată dl. Negruzzi – cel mai\ncurios din toţi – ne întreba încet:\n— Dar ce aveţi de râdeţi?\nNoi râdeam şi mai tare, până ce l­am pus şi pe d­sa în curent.\nÎn genere, vizitatorii de natura celor care ocupau locul lui\nGheorghiu nu şedeau până la sfârşitul şedinţei; pe la 10­11,\npersoana se scula şi pleca.\nAtunci Gheorghiu se scula încetişor şi el de la locul lui şi cu\npaşi mari, dar tăcuţi, se ducea de­şi ocupa mult doritul său\nscaun; aşezându­se, un suspin de uşurare ieşea din pieptul lui;\nse mai ştergea o dată cu batista pe frunte şi cădea în liniştea\nlui obicinuită.\nO dată nu m­am putut stăpâni şi ducându­mă înspre dânsul,\ni­am zis:\n— Ei, d­le Gheorghiu, te­ai aşezat iarăşi la locul d­tale!\nGheorghiu surâse cu satisfacere şi mormăi ceva. Am înţeles\ncă­mi spunea cum că este deprins cu acest loc.\nDl. Maiorescu se desemnează\npentru Ministerul de instrucţie publică\nMulţi îşi închipuiesc pe dl. Maiorescu că a fost de la început\nun fel de reacţionar încăpăţânat. Este eroare. Citească cineva\ndiscursurile d­lui Maiorescu din cei dintâi ani ai politicei sale\nşi va vedea că dl. Maiorescu a fost mai mult un doctrinar şi încă\nun doctrinar luminat. Crescut şi educat pentru profesorat, cu\ncultură distinsă în materie de învăţământ, nu este de mirare că\ndl. Maiorescu să se fi interesat de la început de chestiile relativ\nla instrucţie, mai cu seamă fiind şi d­sa profesor şi mai ales\nprofesor în o şcoală de unde ieşeau învăţători. Căci dl. Maiorescu",
  "a fost întâiaşi dată profesorul şi directorul şcoalei preparandale\nVasile Lupu de la Iaşi, adică a şcoalei normale de învăţători.\nAcum 30 de ani, lasă că învăţământul lăsa în genere mult de\ndorit, dar miniştri de instrucţie propriu­zis nici nu existau.\nMinisterul de Instrucţie servea ca un om politic oarecare să\npoată intra în cabinet, fără nici o preocupare de specialitatea\nacelui ministru. De altmintrelea, pe atunci el nu avea nici o\nînsem nătate – poate din această cauză. Era şi în România, ceea\nce de altmintrelea fusese şi în Franţa, lucru pe care Scribe l­a\ncaracte rizat în una din piesele sale – nu­mi aduc bine aminte\nîn care. Scena se petrece între un postulant de minister şi între\nun om puternic al zilei. Omul puternic al zilei îl întreabă pe\npostulant:\n— Cam ce minister ai pofti?\nPersonagiul îi răspunse:\n— C’est seulement pour commencer, un petit ministère, un ministère\nde rien du tout... le ministère de l’Instruction publique1.\nPentru a­şi face cineva o idee, că nu era altă preocupaţie\ndecât cea politică, să dau câteva nume de miniştri de instrucţie,\ncare au fost în cei dintâi ani după suirea regelui Carol pe tron.\nIată: Dimitrie Cariagdi, Ioan Strat, Dimitrie Brătianu, Dimitrie\nGustea, Alexandru Papadopol­Calimach, Alexandru Creţescu,\nGh. Vernescu etc.\nDar să mă întorc la dl. Maiorescu.\nÎn 1870 era ministru de instrucţie adversarul de moarte al\nd­lui Maiorescu, regretatul Mârzescu, pe care M. Kogălniceanu\nîl băgase în ministerul lui Dimitrie Ghica, şi care a rămas şi\ndupă retragerea lui Kogălniceanu, sub Golescu. Ce fel de politică\nse făcea atunci nu ştiu, nici nu are interes, dar atâta pot spune,\ncă generalul Florescu, care era conservator, dădea sprijin minis­\nterului Golescu, probabil fiindcă în acel minister figurau şi colo­\nnelul Gheorghe Manu precum şi I. Cantacuzino, conservatori.\nVădit că „Junimea” din Iaşi şi dl. Maiorescu în special nu\nputeau să fie partizanii unui guvern din care dl. Mârzescu făcea\nparte.\nDl. Maiorescu caută cel dintâi o ocazie ca să­şi arate părerea\nşi vedem pentru prima oară, după al patrulea an al Convorbirilor\nliterare, politica introducându­se în această revistă, sub forma\n1. Pentru început, un mic minister, un minister de nimic... Ministerul\nInstrucţiei Publice (fr.).",
  "de chestie de învăţământ. Învăţământul primar ameninţat era titlul\nunui articol scris de dl. Maiorescu şi care era o critică în contra\nguvernului de atunci, a majorităţei Camerei, a generalului Florescu\nşi, bineînţeles, a ministrului de instrucţie, Mârzescu, căruia însă\nautorul nu­i făcea onoarea ca să­i amintească numele.\nOcazia i­a fost dată d­lui Maiorescu. Iată de ce împrejurări:\nDupă propunerea generalului Florescu, Camera a admis ca preoţii\nde sat să ţină loc şi de învăţători, prin urmare era un fel de\nsuprimare indirectă a învăţământului laic la sate.\nDl. Maiorescu se ridică – şi cu drept cuvânt – cu putere în\ncontra acestei măsuri; dar nu aici este interesul. Interesul este\nîn ceea ce voiam să spun, adică cu privire la credinţele politice\nale d­lui Maiorescu şi la pasiunea politică care transpiră în arti­\ncolul Învăţământul primar ameninţat. Din acest punct de vedere,\nacest articol este cea dintâi manifestaţie politică a Convorbirilor\nliterare. Nu pot să mă opresc a nu cita un pasaj din acel articol\nal d­lui Maiorescu:\nCu dl. general Florescu şi cu partizanii d­sale naturali nu avem de\ndiscutat în această privinţă. Argumentele d­lor sunt argumentele partidelor\nreacţionare şi pietiste din toate satele. Faţă cu ele ne mărginim a accentua\nîn opoziţiune radicală principiile liberale ale statului modern, şi la ideea\n„că religiunea este pe linia cea mai dintâi şi apoi vin celelalte” răs­\npundem, că în stat religiunea nu este pe nici o linie, ci trebuie să rămână\nafacere comunală sau privată.\nMai curând am fi dispuşi a exprima pe larg admiraţiunea noastră pentru\ninocenţa acelor deputaţi şi reprezentanţi ai guvernului, care, crezându­se\nprogresişti liberali în principiile d­lor, s­au înrolat totuşi în majoritatea\nrecrutată de dl. general pentru propunerea sa. Însă coloanele acestei\nreviste au buna deprindere de a nu admite politică militantă şi ne\nopresc astfel a aduce un tribut de recunoştinţă publică acelor bărbaţi\nplini de merite şi de cunoştinţe.\nXIII\nÎn adevăr, în Învăţământul primar ameninţat, dl. Maiorescu declară\ncă este incompatibilitate între ştiinţă şi supranaturalul din religie,\ncare trebuie exclus din şcoli. D­sa în zadar încearcă să împace puţin\nlucrurile, mărginind religia la simple dogme şi lăsând explica ţiunile",
  "lumei şi a lucrurilor numai ştiinţei; de fapt, dl. Maiorescu se\npunea în adversar al supranaturalului religios şi tocmai în acest\nsupranatural consistă religia şi sistemul ei filosofic.\nÎşi poate închipui cineva câte şiroaie de cerneală şi valuri de\ndeclamaţie a stârnit acel articol!\nImediat întreaga societate „Junimea” a fost taxată de ateistă,\nîn realitate lucrul n­a fost aşa. „Junimea” a fost departe de o\nsocietate compusă din atei, aş putea zice că numai dl. Maiorescu\nera ateu, ceilalţi nu. Aşa dl. Pogor în vremurile lui cele bune era\npanteist. Membrii care­şi făcuseră studiile în Germania sau erau\nteişti în sensul filosofiei pure germane, sau panteişti moderni.\nCei care­şi făcuseră studiile în Franţa erau spiritualişti, prin\nurmare teişti ca sistem filosofic. Lambrior şi cu mine eram\npozitivişti. Pozitivismul este drept că exclude orice explicaţiune\nsupranaturală, precum şi ideea de Dumnezeu, dar el nu o com­\nbate sistematic, ideea de Dumnezeu este indiferentă acestui\nsistem, pe câtă vreme nu intră în cercul preocupaţiilor sale\npozitive; unii erau chiar religioşi practicanţi.\nÎnsă a fost destul ca cel mai principal membru, dl. Maiorescu,\nsă profeseze ateismul, fie chiar sub forma de speculaţie filosofică,\npentru ca şi această temă să fie exploatată şi reexploatată în\ncontra „Junimei”.\nDar să urmez firul tendinţelor politice a d­lui Maiorescu.\nLa 1871 dl. Lascăr Catargiu formează primul guvern conservator.\nD­nii Maiorescu şi Iacob Negruzzi sunt aleşi deputaţi ai majo­\nrităţei. Iată cariera politică a d­lui Maiorescu deschisă.\nLa instrucţie este numit ministru generalul Tell, un om foarte\ncumsecade, un caracter, dar care numai la instrucţie nu era locul\nsău.\nEvident că toată pătura cultă conservatoare şi, mai ales, clasa\nprofesorală este jignită de asemenea numire. Generalul Tell se\npune a conduce Ministerul de Instrucţie milităreşte: legi, regula­\nmente nu existau pentru d­sa. Om cu voinţă de fier, lipsit de\norice deprindere de procedeuri de detail, el taie în dreapta şi în\nstânga la Ministerul de Instrucţie, după cum îi convine.\nUn fapt între altele. Pe atunci era foarte la ordine chestiunea\nortografiei; erau mai multe sisteme: sistemul etimologic cu mai\nmulte variante, cu variantă pur latinistă, cu alta mai îndulcită\nde cursul vremilor; era sistemul fonetico­etimologic; în puţină\nfavoare se afla cel fonetic curat. De aici o babilonie întreagă în",
  "ceea ce priveşte ortografia cărţilor de şcoală şi a gramaticelor.\nAcademia începuse elaborarea unui dicţionar pur etimologic,\ncare însă n­avea nici o trecere în opinia publică.\nMinistrul Tell avea în consiliul permanent pe d­nii Alexandru\nOrescu, Aron Florian, A. Marin şi D. Petrescu. Într­o bună dimi­\nneaţă generalul se hotărăşte ca să dea un ordin de zi pe şcoli\npentru a fixa ortografia şi, ajutat de consiliul permanent, încheie\nun proces­verbal, din care nu mă pot opri a reproduce o parte\ndin el:\nModificarea unor forme ale zicerelor.\nSubstantivele derivate de a treia declinaţiune latină fac nominativul\nîn limba română ca ablativul în cea latină, precum: professore, revisore,\npontifice, carnifice, ş.c.l.\nAdjectivele participiale, derivate de la a 2­a şi a 3­a conjugare latină,\nfac după regula precedinte, nominativul ca ablativul latin; dar după\nanalogie se scriu şi se pronunţă iute, precum: presinte, absinte, putinte,\nexistente, dependinţe, descendinte, ş.c.l. Asemenea, se scriu şi se pronunţă\nşi substantivele formate din acele adjective participiale, precum:\npresinţă, absinţă, existinţă, ş.c.l.\nEvident că lucrul se preta la ridicol, dar pe atunci nu era o\nenormitate. În adevăr, când nu existau nici savanţi, nici filologi\nserioşi, nici o academie competentă în acea materie, mi se\npare că ministrul de instrucţie publică putea în legea lui să\nstabilească pentru şcoli o ortografie oficială, fără nici o pagubă\npentru cineva.\nDar de, dl. Maiorescu simţea cu drept cuvânt că d­sa ar fi\nfost de o mie de ori mai competinte la instrucţie decât generalul\nTell, de aceea în Convorbiri literare sub titlul: Direcţia nouă îşi\nbate joc în mod foarte plăcut de generalul Tell şi colaboratorii\nsăi, spunând cu această ocazie lucruri foarte rezonabile.\nŞi fiindcă vorbesc de generalul Tell ca ministru, să complectez\ntabloul cu oarecare amintiri personale.\nEram numit profesor de istorie la gimnaziul Alexandru cel\nBun din Iaşi. În cancelarie făceam mult haz de circulările gene­\nralului şi de ordinele sale. Odată generalul vine la Iaşi în inspecţie\nşi ordonă ca toţi profesorii să se prezinte la d­sa, la otelul Glantz,\nunde descinsese. Directorul ne pune în vedere acel ordin şi ne\nadaugă oral: că va fi pedepsit aspru cel ce nu se va supune.\nM­am revoltat de această măsură militărească şi nu m­am dus",
  "cu ceilalţi profesori la otelul Glantz. Ministrul întrebă pe director\npentru ce profesorul de istorie nu este acolo; bietul director ca\nsă mă menajeze i­a răspuns că sunt bolnav.\n— Bolnav? a întrebat ministrul, bolnav aşa încât să nu poată\nveni?\n— Nu, d­le ministru, dar destul de indispus.\n— Să i se dea un avertisment, de vreme ce nu este pe patul\nde moarte.\nŞi am primit avertismentul. Dacă generalul Tell afla de refuzul\nmeu de a veni, desigur că mă destituia, măcar că căpătasem\ncatedra prin concurs.\nCăci bravul general nu se jena de a călca sau în tot cazul de\na interpreta foarte autoritar legea instrucţiei de la 1864. Aşa,\ngeneralul Tell a dat afară de la liceul din Botoşani pe Lambrior\nşi pe Constantin Dimitrescu – mi se pare – actualul rector al\nUniversităţei din Bucureşti; nu­mi aduc aminte din ce cauză i­a\ndestituit, dar ştiu că din motive cu totul arbitrare.\nExasperarea în contra procedeurilor generalului Tell era foarte\nmare în corpul profesoral, iar pe atunci profesorii erau foarte\nputernici ca influenţă politică. Când noi profesorii din Iaşi am\nauzit de darea afară a lui Lambrior, ne­am întrunit cu toţii ca să\nprotestăm. Această agitaţie era condusă de regretatul Mârzescu,\ncu care am făcut atunci pentru prima oară cunoştinţă şi cu care\nam avut de la început un incident.\nMârzescu, bineînţeles, prezida şi trona cu autoritatea unui\nsuperior (era profesor la Universitate) faţă cu modeştii belferaşi\nde gimnaziu. Era în discuţie forma pe care s­o dăm protestului,\nşi atunci am luat cuvântul şi mi­am arătat părerea mea, care era\ncontrară aceleia a lui Mârzescu.\nMârzescu se uită la mine cu oarecare dispreţ şi­mi zice:\n— D­ta eşti prea tânăr ca să te amesteci în discuţie.\nLa care îi răspund – îmi aduc perfect aminte:\n— Ei şi dacă d­ta eşti mai în vârstă, urmează că ai dreptate?\nMârzescu se plecă către un alt profesor şi întrebă:\n— Mă rog, cine este băietul ăsta îndrăzneţ?\nAm făcut ministrului Tell un protest monstru, iscălit de\nprofesorii liceului şi gimnaziului din Iaşi, liceului din Botoşani\nşi liceului din Bârlad.\nGeneralul Tell în furia sa voia să ne destituie pe toţi; dar i s­a\nobservat că aceasta ar însemna închiderea şcoalelor din Moldova.",
  "Atunci s­a hotărât ca să ne dea câte un avertisment, în care ne\nînjura aproape.\nMârzescu căută ca să ne adune pentru a protesta din nou şi\nîn contra avertismentului; agitaţia ar fi luat un caracter pur\npolitic, am refuzat de a­l urma pe această cale.\nDar ceea ce preta la anecdote pe socoteala ministrului era\nfaptul că acest om foarte cumsecade şi cu un spirit reacţionar,\ndar în fond drept, era dus prea departe de zelul de a îndrepta\nşcoalele. Aşa, asista pe la cursuri, punea întrebări la diferite\nmaterii speciale, se înţelege că întrebările nu erau nimerite, iar\nreflecţiile pe care le făcea erau departe de a fi conform ştiinţei.\nToate aceste lucruri creau în jurul generalului Tell la instrucţie\no atmosferă din ce în ce mai intolerabilă.\nÎn schimb, dl. Maiorescu, prin studiile sale, prin cunoştinţele\nsale, prin scrierile sale, se designa tot mai mult ca înlocuitorul\ngeneralului Tell. Membru al majorităţei conservatoare, duşman\nal liberalilor şi, mai cu seamă, al fracţiunei liberale din Iaşi,\ndl. Maiorescu duce în Cameră animozităţile sale locale şi dove­\ndeşte de pe atunci acel spirit de parţialitate, care a întunecat\ntotdeauna, în mare parte, această frumoasă inteligenţă. Aşa, ajuns\nîn Cameră, cu ocazia discuţiei budgetului, propune împreună cu\ndl. Negruzzi desfiinţarea catedrei de economie politică şi de drept\npublic de la Universitatea din Iaşi şi înlocuirea lor prin alte două\ncatedre, de istoria naţională şi de limba română. Evident că\npropunerea nu era rea în fond, ea avea însă un defect capital,\nea tindea să lovească în doi adversari politici: în Alexandru\nGheorghiu şi Gheorghe Ureche, fracţionişti.\nŞi lucru curios, această idee de a suprima catedrele adversarilor\npolitici nu este părăsită, şi îndată ce d­sa ajunge în 1874 ministru,\no execută. De acolo o mare agitaţie în contra d­lui Maiorescu\nîn corpul profesoral, mai ales liberal; de acolo i se trage în mare\nparte şi căderea d­sale de la minister prin un vot de blam.\nSemne de luptă între Iaşi şi Bucureşti\nPână în 1872 am arătat că lupta deja se încinsese între cele\ndouă curente literare din cele două capitale ale ţărei, ciocniri\ndeja avuseseră loc, dar nu luaseră un caracter permanent. Pe",
  "terenul pur literar şi filologic lupta era deja încleştată bine. Se\nîntâmplă însă ca eu, un neînsemnat tânăr, să pun paie pe foc,\nsă înveninez şi să generalizez bătălia – şi aceasta cu critica mea\nîn contra Istoriei românilor de Hasdeu.\nDl. Hasdeu nu era menajat nici până atunci pe terenul literar,\ndar era menajat pe acel istoric; nimeni nu se atinsese încă de\nistoricul Hasdeu. Când apar cele întâi fascicole din Istoria critică,\ntoată lumea consideră, şi cu drept cuvânt, acest lucru ca un\nmare eveniment. Dl. Hasdeu este meşter neîntrecut în a prezenta\nchiar o idee greşită, ascunsă sub citaţiile vastei sale erudiţii,\nîmpodobită cu tot felul de resurse ale unei impozante biblioteci\nşi pusă sub forma seducătoare a dialecticei sale demonstrative.\nCând am citit întâi cele două­trei fascicole ale Istoriei critice,\nam rămas pentru moment ameţit – atâta şi atâta erudiţie atâtea\napropouri din istoricii tuturor naţiunelor şi a tuturor timpurilor.\nNu m­am putut dezmetici câtva timp. Citind şi recitind succesiv\nfascicolele care apăreau, am început a vedea clar şi am pus\ndege tul – după părerea mea – pe defectul cuirasei acestei stră­\nlucite lucrări.\nAm stat câtva timp în îndoială dacă să fac o critică: mai întâi\nfiindcă aveam admiraţie pentru dl. Hasdeu, după cum am şi\nastăzi, şi al doilea fiindcă personajul era prea mare în raport cu\nputerile mele; dar am îndrăznit şi, într­o seară, m­am dus la\n„Junimea” cu un studiu intitulat: Despre istoria critică a românilor\nde B.P. Hasdeu. Trebuie să spun că, când am anunţat acest lucru\nla „Junimea”, toate figurile au devenit grave, iar unele cam neîn­\ncrezătoare. Iar dl. Maiorescu foarte serios a zis: Hai să ascultăm\nşi să vedem critica.\nPunctul pe care îl criticam de la început era o chestie de\ndeli mitare între Moldova şi Muntenia, precum şi de sistemul\nvamal din veacul al XIV­lea. Domnul Hasdeu susţinea că Muntenia\nîn veacul al XIV­lea se întindea până la Bacău şi Bârlad, eu eram\nde altă părere. Am dat citire criticei mele, ascultată cu mare\natenţie din cauza gravităţei lucrului. Căci se înţelege bine că\nnici dl. Maiorescu, nici Convorbirile literare nu erau dispuse ca\nsă angajeze sub numele unui debutant o luptă cu acel înfricoşat\nadversar – de la care păţise multe – şi mai ales o luptă pe terenul\nistoric, pe care dl. Hasdeu, cu drept cuvânt, trecea drept invincibil.\n„Junimei” îi era mai la urmă indiferent dacă eu mă voi face\nde râs, dar nu­i era indiferent ca gazetele bucureştene să­şi bată",
  "joc de mişcarea de la Convorbiri şi să arate ignoranţa celor care\ncolaborează acolo.\nCând am sfârşit citirea criticei mele, atunci dl. Maiorescu,\ncu un gest de convingere, zise:\n— Evident că Panu are dreptate.\n— Evident că are dreptate, adăugă dl. Pogor.\n— Demonstraţia este complectă, adăugă dl. Negruzzi.\nÎn asemenea condiţii se hotărî publicarea în Convorbiri a criticei\nmele. Frontul de bătălie, pe care se angajase de câtva timp lupta\nîntre ieşeni şi bucureşteni, se întinse şi mai mult, cuprinzând\npe el şi combatanţi istorici.\nDl. Maiorescu îşi dădea perfect seama că tot asupra d­sale\nva cădea greul, căci toate atacurile adversarilor erau îndreptate\nasupra d­sale, şi cel care rezista şi riposta la atacuri era iarăşi d­sa.\nDar de astă dată numai semnala viitoarea bătălie şi preciza\nadversarii faţă în faţă. Gazetele din Bucureşti, care duceau şi\nerau să ducă lupta contra Convorbirilor literare, erau: Columna lui\nTraian a d­lui B.P. Hasdeu, Trompeta Carpaţilor a d­lui Bolliac,\nRomânul, Telegraful, aceste gazete politice; iar ca revistă literară:\nRevista contimporană, la care colaborau d­nii: Petru Grădişteanu,\nVasile Alexandrescu­Ureche, Dimitrie Aug. Laurian, Pantazi\nGhica, Sion. Apoi ca debutanţi: Grigore Tocilescu şi G.Dem.\nTeodorescu etc.\nDin Transilvania gazetele duşmănoase erau: Federaţiunea, mi\nse pare, Transilvania, Albina, Curierul, în frunte cu d­nii Bariţ,\nBabeş, Roman, Vulcan etc.\nDin Iaşi Uniunea liberală, în afară de alte mici gazete umo­\nristice, Uniunea liberală era redactată de dl. A.D. Holban.\nPe lângă acestea Academia română, care era în mâna transilvă­\nnenilor.\nCum se vede o coaliţie puternică în contra Convorbirilor, sau\nmai drept vorbind în contra unui singur om, a d­lui Maiorescu.\nMarele merit al d­lui Maiorescu a fost că a dus lupta în contra\ntuturor, mai totdeauna cu succes, în tot cazul fără să­şi piardă\nvreodată sângele rece şi fără a ieşi din acel spirit foarte incisiv\nşi amar, dar în definitiv de strictă urbanitate.\nŞi acest merit este cu atât mai mare, cu cât adversarii de\nmulte ori alunecau pe povârnişul injuriilor, al insinuărilor şi,\nmai cu seamă, al acuzaţiilor nedrepte.",
  "XIV\nLupta literară între mişcarea din Iaşi şi cea din Bucureşti s­a\nconcentrat mai în urmă într­un duel teribil între două reviste:\nRevista contimporană din Bucureşti, unde toate forţele literare şi\nştiinţifice se adunaseră, şi Convorbiri literare.\nDar să reviu la oarecare amănunte cu caracter pur al societăţei\n„Junimea”.\nD­nii Paicu şi Gr. Buicliu\nCurioase tipuri mai erau şi la „Junimea”! Toate specimenele\nde români, din toate ţările locuite de aceştia, făceau parte din\nsocietate. Aşa, transilvăneni erau, slavă Domnului, destui: Miron\nPompiliu, Straja, Slavici, Pop Florantin etc., bucovineni: Bodnărescu,\nPetrino, Cernescu şi Pavel Paicu. Basarabean era unul, Popovici.\nMacedonean, I. Caragiani, actualul profesor de limba elenă la\nUniversitatea din Iaşi. Numai munteni nu erau; ba era şi un\nmuntean, regretatul poet N. Niculeanu, un talent deosebit, mort\nîn floarea vârstei, sărmanul, poet care avea o vervă neîntrecută\npe teme semisatirice, semipesimiste.\nMai era şi dl. Grigore Buicliu, actual membru la înalta Curte\nde Casaţie.\nSă vorbesc mai în special de d­nii Paicu şi Grigore Buicliu.\nPaicu era un tip foarte original, subţire şi înalt, cu un gât\nlung, pe care era aşezat un cap mic cât pumnul. Paicu, deşi era\nfilolog, dar era vecinic dispus la glume – foarte nesărate de\naltmintrelea – iubind viţurile şi calambururile.\nCând intra la „Junimea”, un cor puternic striga:\n— Iacă Paicu!\nPaicu imediat riposta printr­un calambur. Atunci corul, în\nfrunte cu dl. Pogor, adăoga:\n— Prost îi Paicu!\nPaicu nu se intimida şi mai adăoga încă o prostie şi atunci\ncorul striga:\n— Afară Paicu!\nCa să­şi facă cetitorii o idee de calambururile şi de felul de\nspirit al lui Paicu, să dau un exemplu.",
  "Într­o seară intră Paicu la „Junimea” şi după ce­i salutat prin\ninevitabilul: Iacă Paicu! – uitându­se la mine îmi zice:\n— Bună seara, Panule, tu eşti totdeauna afirmativ.\nMirare din partea tuturor.\n— Ştiţi de ce Panu îi totdeauna afirmativ? continuă Paicu.\nFiindcă numele lui e compus din două negaţiuni: din pas franţuzeşte\nşi din nu româneşte; iar două negaţiuni ştiţi că fac o afirmaţiune.\nLa acestea un formidabil strigăt de: Prost îi Paicu! răsună în sală.\nPaicu, foarte încântat de cuvântul său de spirit, se duse râzând\nşi se aşeză într­un colţ.\n*\nAltceva era domnul Grigore Buicliu. Din seara întâia când\nam venit la „Junimea” mi­a făcut o foarte bună impresie şi mi­a\ndeşteptat simpatia. Dl. Buicliu fusese înainte procuror general\nla Curtea de Apel şi lăsase cele mai excelente amintiri. Drept\npână la severitate, neabătându­se de o linie de la datoria sa,\ninteligent, cu studii şi cu talent de vorbire, el realiza tipul pro­\ncurorului general de rasă, care a fost odată în Franţa mult\ntimp; astăzi chiar, când se vorbeşte de procurorii generali în\nIaşi, dl. Buicliu este dat ca unicul model.\nDevenit avocat, el îşi căpătă un loc însemnat, poate primul,\nîn barou, şi nu ştiu prin ce împrejurări devine membru al societăţei\n„Junimea”.\nDl. Buicliu nu era un discutător lung şi gălăgios; era un spirit\nfin, drept şi incisiv, care fără a avea o cultură literară întinsă,\navea însă acel spirit măsurat şi acea intuiţie estetică care ghicea\ntotdeauna defectele unei lucrări precum şi meritele ei. Era inimi­\ncul exagerărilor, platitudinelor şi umflăturilor stilistice.\nLua parte la discuţie, însă mai mult printr­o întrerupere sau\nprin exprimarea unei observaţii, care mai totdeauna era justă.\nFarmecul d­lui Buicliu consista însă mai cu seamă în observaţii\nfine şi picante, pe care le comunica vecinilor, pe când autorul\nsau un altul cetea o lucrare; nimic nu­i scăpa acestui fin obser­\nvator. Eu totdeauna căutam să mă pun în vecinătatea lui.\nDl. Buicliu a dat şi d­sa un articol la Convorbiri, participând\nla lupta care se încinsese între Revista contimporană şi Convorbiri\nliterare, articol despre care voi vorbi altă dată. Era o critică fină,\nplină de umor, asupra unui studiu juridic de dl. George Schina.",
  "Traducerile mele din Petrarca\nAm spus în şirul acestor amintiri cum am fost cetitor şi\namator asiduu al literaturei franceze, spaniole şi italiene din\nveacurile trecute.\nÎn clasa 7­a a liceului ajunsesem să recitez pe de rost scene\nîntregi din Racine, Corneille, Molière şi cântece întregi din Petrarca,\nDante, Ariosto şi Tasso. Mi­aduc aminte cât îmi plăcea cântecul\nal 36­lea din Infernul lui Dante, în care contele Ugolino povesteşte\ncum şi­a mâncat copiii în închisoare.\nLa bocca sollevo dal fiero pasto etc.\nPetrarca mă atrăsese de îndată prin dulceaţa limbei sale şi\nprin efeminarea sentimentelor pe care le exprimă. Este ceva unic\npoate în istoria literaturei lumei, ca un poet în trei volume mici\nsă se ocupe numai de un singur subiect şi acel subiect să fie numai\no singură femeie. In vita di Laura, In morte di Laura. Acei care\nn­au cetit pe Petrarca n­au idee sub câte forme, infinit de variate,\npoetul cântă un singur sentiment, amorul său pentru acea singură\nfemeie, Laura. Toate sonetele lui se aseamănă din această cauză\nşi tot ce se poate zice ca gentil, ca gingaş şi ca dureros relativ\nla amor pentru o femeie spune Petrarca în versuri armonice,\nplăcute şi efeminate, şi toate aceste, o mai repet, pentru femeia\ncare avea vreo opt copii, dacă îmi aduc bine aminte.\nPentru mine Petrarca a fost interesant din următorul punct\nde vedere. Cetindu­l, am văzut că toate plângerile, stelele, văile,\nadierea, luna, văitările poeţilor moderni şi în special a poeţilor\nnoştri, toate se găsesc în Petrarca acuma şase sute de ani. Aş\nputea zice că Petrarca este părintele tuturor banalităţilor pe care\npoeţii le­au utilizat şi răsutilizat şi le utilizează şi astăzi.\nÎntr­o seară venind la „Junimea”, am spus că am trei sonete\ntraduse din Petrarca. Mare scandal. Iar dl. Pogor strigă:\n— Ce Petrarca? Ce ne dezmormântezi morţii?\n— Apoi tocmai pentru aceasta doresc să se publice aceste\ntrei sonete, pentru ca să se vadă că poezia lirică de actualitate\nn­a făcut nici un progres, nici asupra formei chiar, a exprimărei\nsentimentului – care rămâne acelaşi bineînţeles – şi că mai cu\nseamă de la Petrarca acest gen de poezie a rămas staţionar.",
  "Vădit că era o exageraţie în ceea ce spuneam; dar când voieşti\nsă probezi un lucru, de câte ori nu exagerezi!\nÎn fond, însă, aveam dreptate. Şi ca să judece şi cetitorii,\nreproduc aceste sonete.\nCAUTĂ SINGURĂTATEA, DAR AMORUL ÎL URMEAZĂ\nSonet\nGândind şi singuratic câmpia părăsită\nCu paşi înceţi şi leneşi măsor necontenit,\nPrivirea mea spre fugă e vecinic aţintită\nÎndată ce vreo urmă de om eu am zărit.\nAlt mijloc nu găseşte iubirea­mi nesfârşită\nSă scape de al lumei ochi treaz, neadormit\nCăci cruda desperare pe faţă­mi zugrăvită\nArată cum înăuntru eu ard nemărginit.\nAcuma numai munte, vâlcele şi câmpie\nŞi fluviu şi pădure, a mele lungi suspine\nAud, necunoscute de oricine fiind.\nDar nu­i potecă aspră, nici aşa de pustie\nÎn care să nu vină amorul după mine\nDe dânsa împreună neîncetat vorbind.\nDEPĂRTÂNDU­SE LAURA\nSonet\nMergând tot înainte al meu ochi rătăceşte\nÎn urmă, căci cu totul trupu­mi e obosit\nNumai aşa, sărmanul, putere mai primeşte\nSă meargă înainte de chinuri amărât.\nApoi gândind la dulcea comoară ce­mi lipseşte\nLa scurta mea viaţă, la drumul nesfârşit,\nPătruns de grea durere al meu pas se opreşte\nŞi ochii plini de lacrimi îi plec necontenit\nŞ­o îndoială­mi vine în plânsul meu fierbinte\nAceste membre­uscate, lipsite de putere,\nDeparte de­a lor suflet cum pot a vieţui?",
  "Amorul îmi răspunde: dar nu­ţi aduci aminte\nCă pe pământ amanţii au dulcea mângâiere\nDe piedecile lumei a nu se­nlănţui?\nDUPĂ MOARTEA LAUREI VĂZÂND VALCHUISA\nSonet\nValea adesa plină de plângeri mult duioase\nPărâu, a cărui unde cu lacrimi le­am sporit\nPeşti, fiare din pădure şi voi paseri frumoase\nCe în a mea iubire m­aţi întovărăşit.\nBoare, fierbinte încă de oftări lungi amoroase\nDulce potică­n care am fost prea fericit\nColină înflorită cu amintiri voioase\nUnde ş­acum amorul mă duce obicinuit.\nVăzându­vă, şi astăzi vă recunosc pe toate\nDar numai eu sărmanul nu mă cunosc pe mine\nDin bucurii în jale viaţa­mi s­a schimbat.\nCăci o vedeam, ş­aice tot în astă parte\nMă­ntorc, să văd de unde spre regiuni senine\nLăsând frumoasa haină, încet s­au înălţat.\nO discuţie asupra alegerei de subiect\npentru prelegeri populare\nEram de vreo 8 luni la „Junimea”, când dl. Jacques Negruzzi\nîntr­o seară ne spune:\n— Ştiţi că trebuie să ne gândim pentru prelegerile din ianuar\nviitor.\nEra prin decembrie 1872.\nDomnul Negruzzi avea grija tuturor chestiilor care priveau\npe „Junimea”, el se gândea la aniversările „Junimei”, el la prele­\ngerile populare, el la totul.\n— Vrea să zică, strigă dl. Pogor, trebuie să ne gândim la\nsubiect şi cu mâna făcu la frunte semnul de cugetare.\n— Daţi­mi voie, domnilor, zice Alexandru Xenopol, chestia\nprealabilă va fi şi anul acesta unitate de subiect, sau fiecare\nconferenţiar îşi va alege subiectul preferit?\n— Unitate de subiect, strigă d­nii Pogor, Negruzzi.",
  "— Varietate de subiect, replică Xenopol, Lambrior şi cu mine.\nSe începe o discuţie, discuţie inevitabilă la fiecare an, care\nse termina totdeauna prin prevalarea ideei de unitate de subiect.\nDe ce? Mai întâi fiindcă pentru această idee era dl. Maiorescu;\nal doilea fiindcă majoritatea membrilor „Junimei” era dintre aceia\ncare nu ţineau conferinţi. Şi fiindcă nu ţineau conferinţe, le\nplăcea mai bine unitatea de subiect, ei neavând să sufere de ea,\nsarcina fiind a conferenţiarilor.\nDin contra, membrii conferenţiari de mâna a doua, cărora li\nse impuneau subiectele, nu erau deloc mulţumiţi ca să fie puşi\nsub teascul unităţei de subiect, care le lua iniţiativa individuală\nşi­i făcea să ţină o conferinţă despre un subiect pe care de multe\nori trebuiau să­l prepare ad­hoc. Iată de ce Alexandru Xenopol\nera totdeauna contra, iar noi, Lambrior şi cu mine, veniţi de\ncurând, ne uniserăm cu ideea lui Xenopol:\nDomnul Maiorescu ia cuvântul:\n— Unitatea subiectului trebuie menţinută, ea este folositoare\npentru public, căci i se prezintă într­un sistem bine coordonat\nun ciclu în care aceeaşi idee reapare sub multiplele forme ale\nactivităţei omeneşti, imprimând creierului noţiuni exacte asupra\nfenomenelor sociale, morale şi fizice dintr­o direcţie dată.\nPontiful vorbise.\n— Vrea să zică, d­lor, să ne gândim până în săptămâna\nviitoare, fiecare la câte un subiect, repetă domnul Pogor şi şedinţa\nfu ridicată.\n*\nVinerea următoare, „Junimea” era în complect. Totdeauna\nşedin ţele în care se fixau subiectul prelegerilor populare erau\ninteresante.\nÎn cursul săptămânei mă încercasem ca să mă gândesc şi eu\nla vreun subiect de prelegeri; combinasem mai multe teme pe\ncicluri luate din istorie sau din literatură, dar pe urmă m­am\ngândit că asemenea cicluri nu vor fi primite în „Junimea”, din\ncauză că nu erau destui specialişti, fie pentru tratarea chestiuni­\nlor de istorie, fie pentru tratarea chestiunilor de literatura lumei.\nAm renunţat la ele şi m­am dus la „Junimea” ca să aud propune­\nrile celorlalţi.\nPropunerea subiectelor era totdeauna întovărăşită de scene\nfoarte hazlii. Te trezeai că vine câte unul cu subiecte aşa de",
  "curioase, încât întreaga societate sau protesta, sau izbucnea în\nrâsete. Aşa, nu ştiu cine a propus de subiect: Piscurile înalte ale\npământului şi marii gheţari.\nDl. Maiorescu a propus ceva de care nu mi­aduc aminte.\nLucrurile se încurcau rău şi se prevedea că nu vom putea ajunge\nla un rezultat satisfăcător, când dl. Pogor strigă:\n— D­lor, am găsit, subiectul va fi: Omul şi natura.\nSe face tăcere.\n— Bine, bine, omul şi natura, zice dl. Negruzzi, dar cum, dar\nce? Omul şi natura e vag.\n— Nu înţelegi, gogomanule, ripostează atunci dl. Pogor, lupta\nomului cu natura.\n— Atunci, adăugă dl. Nicu Ganea, titlul să fie: Lupta omului\ncu natura.\n— Ganea ista va fi totdeauna un burghez, replică dl. Pogor. Nu\nînţelegi, omule, că lupta omului cu natura ar fi burghezesc, ceva\nde băcălie, pe când omul şi natura este ceva mai înalt, mai literar.\nUn mic parantez. Din cauza spiritului său aşezat, dl. Nicu\nGanea era numit Drăgănescu. Drăgănescu era un bacal român\ndin Iaşi.\nDe aceea când intra dl. Nicu Ganea la „Junimea”, dl. Pogor\nuitându­se la dânsul striga:\n— Icre moi sunt?\n— Este, răspundeam noi.\nÎnchid parantezul.\nDl. Maiorescu găsi propunerea d­lui Pogor de omul şi natura\nbună şi subiectul pentru prelegerile viitoare fu adoptat.\nDl. Negruzzi, care totdeauna se înţepa cu dl. Pogor, făcu reflecţia:\n— Subiectul e bun, trebuie să fi cetit Pogor o carte nouă.\n— Am cetit pe Darwin, gogomăniile.\n— Atunci lucrul se explică.\nOarecare detaliuri. Pe atunci „Junimea” şi noi câţiva în special\neram sub imperiul cetirei a patru autori: Herbert Spencer, Darwin,\nDrapper şi Buckle. Iar eu în special mai aveam şi pe Auguste\nComte, al cărui adept filosofic mă declarasem. Consideram pe\nSpencer inferior lui Auguste Comte şi făceam mare haz de oste­\nneala zadarnică ce­şi dădea Spencer, ca să dovedească că el nu\na luat nimic de la Auguste Comte şi că clasificaţia ştiinţelor\nfăcută de dânsul se deosibeşte de clasificaţia lui Auguste Comte.\nBuckle şi Drapper ne făcuseră să întrevedem oarecare legi fatale\nale dezvoltărei omenirei.",
  "Despre Origina speciei a lui Darwin şi revoluţia care a făcut\nîn ideea de dezvoltare fizică a omului nu mai vorbesc, lucrurile\nfiind cunoscute.\n— Pogor are cuvântul ca să explice subiectul, zice dl. Maiorescu.\nDl. Pogor se îngălbeni şi vocea începu a­i tremura, căci această\nparticularitate o avea – am mai spus­o deja – ca să se emoţioneze\nîndată ce trebuia să vorbească, ascultat de câţiva oameni.\n— Ideea mea este următoarea: Omul a fost la început animal\nca toate animalele, prin urmare a trebuit să aibă o mare luptă\ncu natura ca să ajungă ceea ce este. Cred că în aceste prelegeri\ntrebuie fiecare să se ocupe de una din victoriile sau descoperirile\nomului, care l­au ajutat să ajungă unde este. Prin urmare este\nvorba de primele descoperiri ale omului.\n— Care? întrebă unul.\n— Apoi focul, de exemplu.\n— Arma de silex, adăugă altul.\nSe încinse o discuţie generală, fiecare propunând câte o desco­\nperire din timpurile primitive ale omului.\nLa urmă căzurăm de acord asupra următoarelor subiecte:\nFocul, arma şi unealta, luntrea, plugul şi locuinţa. Erau puţine. Mai\nadaugă la acestea Privirea teoretică cu care se începeau prelegerile,\ncare era făcută totdeauna de dl. Maiorescu, făceau în totul şase\nprelegeri. Aceste subiecte fiind foarte speciale, nu atrăgeau pe\nnimenea. După multă discuţie se mai adause încă trei: Scrierea,\narta, morala şi ştiinţa. Morala şi ştiinţa fu propusă de dl. Maiorescu\nca concluzie la seria prelegerilor.\nVine rândul ca să se designeze conferenţiarii. Toată lumea fugea\nde subiectele focul, arma primitivă, luntrea şi locuinţa. Ştefan Vârgolici,\ncare nu era un obicinuit conferenţiar, se grăbi să­şi ia scrierea.\nDl. Pogor, care propusese cu toate acestea subiectul, îşi alese arta.\nNoi cu toţii protestarăm, căci arta nu arată lupta cu natura, ci din\ncontra o imitaţie a naturei. Dl. Maiorescu – cum am spus – îşi luă\nmorala şi ştiinţa sub care putea să spună orice. În lipsă de altceva,\ndl. Negruzzi luă plugul. Rămăseseră deci cele patru subiecte, pe\ncare nu le luase nimeni. Dl. Maiorescu, uitân du­se la noi, zice:\n— Ei, ei, cine ia focul, arma, corabia (pentru a îndemna pe\namatori, dl. Maiorescu prefăcuse luntrea în corabie), locuinţa?\n— Eu iau focul, se hotărî dl. Xenopol, care era omul de bună­\nvoinţă şi gata de a lua orice subiect ce i se oferea.\n— D­le Lambrior, d­le Panu, nu luaţi vreo conferinţă? „Junimea”\ntrebuie să prezinte în fiecare an debutanţi, trebuie să debutaţi.",
  "Lambrior se scărpină puţin în cap – căci avea acest obicei –,\neu stăteam pe gânduri.\n— Dacă e nevoie, iau eu arma, zice Lambrior.\n— Ce să fac, am zis, trebuie să iau şi eu atunci corabia.\nRămânea locuinţa. Pentru locuinţă nu mai erau amatori, toţi\ninsistară pe lângă dl. Burlă, ca să o ia el; acesta refuza, i se\ndădură tot felul de motive pentru a­l decide s­o primească.\n— Tu eşti filolog, i­am zis, şi limba sanscrită are să te ajute\nfoarte mult după etimologia cuvântului primitiv de locuinţă, ca\nsă găseşti ceva de spus.\nDl. Burlă primi, dar fără chef, dovadă că nici nu ţinu conferinţa,\npe care tot omul de bunăvoinţă pentru asemenea treburi, dl.\nXenopol, o ţinu în locu­i.\nXV\nAm plecat de la „Junimea” foarte preocupat, şi tot drumul\nprecum şi toată noaptea m­am gândit la subiectul conferinţei,\npe care trebuia să o ţin ca debut.\nCe era să vorbesc eu despre luntrea primitivă, despre desco­\nperirea luntrei? Era uşor de zis că descoperirea luntrei s­a făcut\ncu ocazia observărei din partea omului a celui întâi trunchi de\ncopac plutind pe apă; era uşor de adăogit că omul primitiv a\ntrebuit întâi să se acaţe de un trunchi şi mai târziu să scobească\nacel trunchi, prefăcându­l în luntre; iată luntrea deci inventată.\nDar pe urmă? Cu aceste ipoteze simple nu poţi face o conferinţă,\nnici să ţii pe auditor o oră sub efectul vorbirei tale. Trebuia un\nsubiect de o oră şi nu­l găseam.\nLuând de conferinţă luntrea, intrasem după expresia lui Molière:\nîntr­o adevărată galeră.\nA doua zi des­de­dimineaţă m­am dus la Lambrior, pe care\nl­am găsit asemenea tot aşa de preocupat de conferinţa ce trebuia\nsă ţie: arma şi unelta primitivă. După ce ne­am plâns unul altuia,\nLambrior mă întrebă: ce­i de făcut?\n— Hai să comandăm oarecare cărţi.\n— Care?\nAici era greutatea.\nCu câteva luni înainte citisem relaţiuni despre voiajurile lui\nLivingstone în Africa, care pasiona pe atunci lumea, după cum",
  "mai târziu au pasionat exploraţiile succesorilor săi, Stanley şi\nalţii. Mi­am zis că de vreme ce Livingstone a vizitat triburi\nafricane în cea mai primitivă stare, din relaţiile lui voi căpăta\nidee despre luntrea primitivă, iar Lambrior despre armă şi unealtă,\nşi ne­am grăbit amândoi, ca să comandăm: Voyage et recherches\nd’un missionaire dans l’Afrique méridionale precum şi uvraje mai\nnoi pe atunci: Rélations de l’exploration du Zambèze et de ses affluents.\nDar acest lucru nu era suficient; ne trebuiau cercetări asupra\nomului primitiv, asupra omului preistoric din care am fi putut\ntrage foloase pentru conferinţele noastre. Aveam idee vagă despre\ncercetările preistorice, care erau în mare favoare pe atunci; citeam\nprin reviste şi dări de seamă descoperiri ce se făceau asupra anima­\nlelor preistorice şi asupra omului preistoric. Mi­aduc aminte că\nmă pasionam şi eu asupra discuţiilor ce aveau loc asupra unui\nschelet găsit în straturi preistorice la Menton. Antropologiştii\nse împărţiseră în două: unii susţinând că scheletul este omul\npreistoric, pe când alţii contestau acest lucru. Trebuia deci să\ncomand cu orice preţ vreun uvraj de asemenea natură, în interesul\nprelegerei mele. M­am dus la librarul Daniel şi am cerut cataloage\nşi m­am pus a le foileta, când spre marea mea bucurie dau de\nun uvraj proaspăt numai de câţiva ani apărut: L’homme avant\nl’histoire de Lubbock; eram scăpat!\nComandez telegrafic la Paris, mai comandez încă vreo 3­4 cărţi\nrelative la corabia în antichitate, în evul mediu etc. Îmi soseşte\nLubbock şi constat cu durere, că mare lucru nu cuprinde cu privire\nla subiectul meu. Despre armă erau multe: arma de silex, arma\nde fier, epoca bronzului; despre locuinţă de asemenea: locuinţele\nlacustre şi altele. Despre luntre nimic sau aproape nimic, căci\nce urme putea să fi lăsat după zeci de mii de ani un copac scobit\nsau aşa ceva?\nIată­mă deci nevoit să­mi fac conferinţa despre luntre şi corabie\npe simple ipoteze ale mele, ipoteze care nu se pretau la mari\ndezvoltări, căci trebuia jumătate de ceas să vorbesc de luntrea\nprimitivă ca să ajung pe urmă la timpurile istorice.\nAcum vedeam cu toţii ce subiect sec şi ingrat servea de temă\nla prelegerile noastre. În adevăr, până atunci şi după aceea chiar,\nprecum şi astăzi, în conferinţele de la Ateneu, subiectele se aleg\nasupra lucrurilor cunoscute, sau asupra cărora se pot face cercetări\npozitive; dar să ai curajul ca să te hotărăşti a întreţine un auditor\nales şi cult despre lucruri ca: inventarea focului sau utilizarea\nlui, de unealta primitivă, de luntrea preistorică etc., evident că\nera o aberaţiune.",
  "Era uşor de zis pentru cei care ne încurajau că n­avem decât\nsă ne punem noi, conferenţiarii, în mintea omului primitiv,\npentru a găsi cum acel om a putut să ajungă la aceste descoperiri.\nLucrarea fiind numai de ipoteză şi de ipoteză de pur raţionament,\nfără nici o bază de observaţiune reală, fiecare poate înţelege că\nasemenea ipoteze puteau să fie copilăreşti sau chiar ridicole.\nCam acest lucru s­a întâmplat. Au fost poate prelegerile cele\nmai slabe din cursul şirului de ani al prelegerilor „Junimei”,\nslabe şi seci. Ele ar fi putut să aibă succes dacă conferenţiarii ar\nfi alunecat pe tema imaginaţiei şi a poeziei, sau ar fi avut darul\nelocvenţei şi al oratoriei. Ce era însă să facem noi, Lambrior şi\ncu mine, care nici nu eram oratori, nici nu credeam de demnitatea\nnoastră ca să ne aruncăm în dezvoltări poetice?\nDe aceea rezultatul a fost, cum am spus, mediocru. Toţi, noi\ncei cu grelele subiecte de mai sus, nu am avut succes şi ori câtă\nsilinţă ne­am dat n­am putut să ne dezbrăcăm de actualitate ca\nsă ne punem în pielea omului primitiv. Aşa, Alexandru Xenopol\na susţinut în conferinţa sa: „descoperirea focului a fost pentru\nom cu atât mai preţioasă, cu cât el nu avea ca celelalte animale\npătrunderea ageră a vederei şi că omul primitiv devenea orb o dată\ncu sosirea nopţei”. Idee absolut greşită, căci omul primitiv, simplu\nanimal, a trebuit să aibă vederea tot aşa de dezvoltată ca orice\nanimal sălbatec. Lambrior a susţinut ideea că: „armele s­au\nschimbat în raport cu puterea fizică a omului, iar dispa riţiunea\nscutului şi a pilului roman se datoreşte slăbirei fizice a corpului” –\nidee foarte contestabilă dacă o coroborezi cu alte împrejurări.\nIar eu am susţinut enormitatea: „că omul primitiv neputând\nbine înota, era împiedecat ca să treacă râurile mai mari până ce\nnu şi­a descoperit luntrea primitivă”. Zic enormitate căci toate\nanimalele în stare naturală ştiu să înoate, prin urmare şi omul.\nDebutul meu de conferenţiar\nDar să povestesc debutul meu ca conferenţiar. Am mai vorbit\ndeja în aceste amintiri despre formalismul prelegerilor populare;\nsă mai adaug ceva, erau lucruri sacramentale de la care un\nconferenţiar nu trebuia să se abată chiar în întocmirea conferinţei\nsale. Aşa, în orice prelegere oratorul trebuia să întrebuinţeze\ndouă comparaţii mari şi frumoase. Oratorul trebuia să o lanseze",
  "pe cea dintâi cum intra în subiect, pentru a încălzi sala; aceasta,\nîn definitiv, nu era absolut indispensabil, dar era bine pentru\ncine putea să o găsească; prelegerea însă trebuia să sfârşească\nprintr­o comparaţiune pusă în termeni aleşi, fără de care nu era\nprelegere. Publicul deprins cu asemenea proceduri aproape ştia\nmomentul în care oratorul are să lanseze comparaţia. El aştepta\npe orator la acest moment, întocmai cum aşteaptă publicul pe\nun tenor ca să lanseze pe do din piept.\nEu care nu sunt prea tare în comparaţii, acest lucru mă\nchinuia, şi de câte ori veneam la „Junimea”, ceilalţi mă întrebau:\n— Panule, ai găsit comparaţiile?\nIar eu plecam capul în jos şi suspinam, nu găsisem încă nimic,\nîn schimb îi întrebam şi eu pe ceilalţi, pe Lambrior şi Xenopol,\ndacă au găsit comparaţiile lor. Pe Xenopol îl credeam când zicea\ncă nu; despre Lambrior, care avea o fire cam ascunsă, mă cam\nîndoiam, cu toate denegaţiile lui; eram sigur că el deja îşi găsise\ncomparaţiile.\nÎn sfârşit, într­o zi găsesc şi eu comparaţia mea. Nu­mi aduc\naminte în ce consista precis, ştiu că era pe tema rotunjirei pămân­\ntului şi a faptului cum omul poate pleca de la acelaşi punct\nîntr­o direcţie ca să se întoarcă tot acolo pe direcţia opusă.\nEu trebuiam să ţin a 5­a prelegere. Până atunci nu vorbisem\nîncă în public şi era să fie foarte greu, căci tradiţia mai cerea\nun lucru: ca oratorul să nu se servească de nici un fel de note,\ntradiţie maioresciană. Conferenţiarul, după o asemenea concepţie,\nera o fiinţă mai presus de toţi ceilalţi muritori; după cum am\nspus, el trebuia să apară brusc ca ieşit din pământ înaintea\npublicului, ca un fel de Mefistofel. Era îmbrăcat în mare gală,\nîn deosebire de asistenţi, el n­avea note, prin urmare, senin,\nstăpân pe dânsul şi pe subiect, plutind în regiuni ştiinţifice\nînalte, el trebuia să lase să curgă cuvintele din gură fără nici un\nefort, şi o dată cu vorbele valuri de ştiinţă, de învăţătură şi de\nmărime! Un orator care vorbeşte după note poate să fie un\navocat, un parlamentar, un profesor; conferenţiarul însă e mai\npresus de avocat, de parlamentar, de profesor, el trebuie să se\ninspire de subiectul lui, iar izvorul să curgă, să curgă.\nAcest lucru aducea ca consecvenţă obligaţia pentru orator ca\nsă ştie prelegerea pe de rost. De cât şi acest lucru nu înlătura\norice pericol, căci dacă într­un moment dat uiţi şirul, ce faci? De\nacest pericol nu au scăpat câţiva. Am văzut conferenţiari care\nîntr­un moment dat s­au oprit în loc şi au stat 2 sau 3 minute",
  "fără a putea continua, pentru marea confuziune a lor şi a sălei.\nLa ce se gândeau în acele momente? La subiect? Nu, ci la fraza\ncu care trebuia să continue.\nS­au văzut alţii, cum a fost dl. Theodor Rosetti, căruia de la\nînceput memoria i­a lipsit, şi care, după câteva minute de mare\ntrudă sufletească, n­a putut articula decât vorbele: „Imposibil”\nşi s­a retras spre marea mirare, amestecată de compătimire, a\npublicului, iar dl. Carp, care tocmai atunci tradusese pe Macbeth\ndin englezeşte şi care avea traducerea cu sine, s­a grăbit a ceti\npublicului câteva scene din Macbeth, comentându­le.\nMai putea fi un mijloc de preparare şi anume: a­ţi prepara\nconferinţa pe despărţituri mari şi a avea materii de vorbit pentru\ncel puţin un ceas jumătate. Dacă din întâmplare memoria te\ntrăda asupra unei părţi, nu făcea nimic, o săreai pur şi simplu\nşi treceai la o alta de care­ţi aduceai aminte; conferinţa se cam\nsimţea ca legătură, dar scăpai de ruşine.\nÎn acest mod mi­am preparat conferinţa mea, dar şi aici era\no dificultate. După dogmă conferenţiarul trebuia să înceapă just\nla 2 ore şi să isprăvească just la 3 ore fără 5 minute; cele 5 minute\nerau de toleranţă. Un orator care ar fi sfârşit la 3 şi 5 era desca­\nlificat. Şi să se noteze că oratorul n­avea voie să scoată ceasornicul\nca să se uite la oră, nici să pună ceasornicul pe masă. Când oratorul\nînvăţa conferinţa pe de rost, era uşor ca să se conformeze dogmei,\ncăci el o prepara acasă cu ochii pe ceasornic. Şi probabil că de\naici a provenit fixitatea timpului conferinţei.\nDar când oratorul intra în dezvoltări conform unei schiţe\ngenerale? Cum putea el să nu treacă peste o oră sau să ţie\npână la 3 fără 5? Iată dificultatea. Această dificultate o înlătură\ndl. Negruzzi şi iată cum.\nÎn vinerea care preceda prelegerea, el se adresa viitorului\nconferenţiar în următorii termeni:\n— Ascultă, să ştii că am să stau în picioare drept în faţa d­tale;\nd­ta, din când în când, să te uiţi la mine, mai ales înspre sfârşitul\nconferinţei şi când vei vedea că eu mişc din picior şi tuşesc\nîncet, să ştii că trebuie să închei. Apropo, să nu uiţi comparaţia...\nMai era o tradiţie, aceasta o mărturisesc, detestabilă. Oratorul\nnu avea dreptul să aibă paharul de apă pe masă. Această tradiţie\npleca din aceeaşi idee că conferenţiarul este un om aproape\nsupranatural, el vorbeşte fără efort, el nu oboseşte, glasul lui\nnu slăbeşte, gâtlejul nu i se usucă ca la ceilalţi muritori. Şi\natunci se întâmpla un lucru, ca pe la sfârşit glasul să trădeze\npe orator, cum mi s­a întâmplat şi mie la întâia prelegere.",
  "În dimineaţa duminicei în care trebuiam să ţin prelegerea eram\ndestul de emoţionat; mi se părea timpul lung până la 2 ore fără\nun sfert, căci îmi calculasem că zece minute voi face până la\nUniversitate cu trăsura şi 5 minute înainte de începerea conferinţei.\nConferenţiarul trebuia să se ducă cu trăsura, era o regulă abso­\nlută, şi cu coşul ridicat dacă se poate, o altă regulă. De ce? Pentru\nca să nu vină în contact mai înainte cu publicul, şi al doilea\npentru ca apariţiunea lui în public să fie neaşteptată. Dacă s­ar\nfi putut găsi un mijloc ca conferenţiarul să se scoboare într­un\nhârzob de sus drept în mijlocul sălei şi apoi să dispară pe aceeaşi\ncale, o dată conferinţa ţinută, desigur că junimiştii l­ar fi adoptat.\nRegulasem cu Vasile Tasu să vie cu o trăsură la 1 şi trei\nsferturi la mine spre a mă lua la Universitate.\nUitasem să spun că cu o zi înainte făcusem un fel de repetiţie\ngenerală, adică mă dusesem la Universitate ca să mi se arate pe\nce căi şi culoare ascunse trebuia să mă sui pentru ca să nu fiu\nvăzut de public şi să ajung în faţa uşei pe care trebuia să o\ndeschid ca să intru în aula cea mare. Căci trebuie să adaug că\nera oprit ca cineva să întovărăşească pe conferenţiar în acele\nculoare destinate numai oratorului. Oratorul avea dreptul ca pe\nurmă să primească un amic, cel mult doi, în ultimul moment.\nBirjarul ridică coşul şi mă sui în trăsură cu Tasu. Deja pe\nstrada Universităţei ultimii auditori se grăbeau. Ajung la scară,\nsar repede din trăsură, intrarea în aulă era pe scara din stânga,\neu dispar ca un vinovat pe culoarele din dreapta. Cu toată\niuţeala ce pun, am fost zărit de vreo câţiva studenţi, lucru pe\ncare dl. Iacob Negruzzi mi l­a reproşat toată viaţa, trebuia să\nfac aşa ca să nu fiu văzut de nimeni. Ajung în anticamera aulei –\nera cabinetul de fizică al profesorului Miclea. Mă uit pe borta\ncheiei în sală şi o văd plină, acest lucru mă bucură pe de o\nparte, dar pe de alta mă cam intimidează. Aud pe cineva că\nintră: era dl. Iacob Negruzzi.\n— Ai o sală splendidă, toţi aşteaptă de la d­ta un debut frumos.\n— Ce debut frumos cu luntrea?\n— Ei, ei, repetă dl. Negruzzi cu încurajare, nu mă tem de\nasta. Acum iată: calculează cât timp am să fac eu până voi ajunge\nîn sala de prelegeri şi când vei crede că am ajuns, atunci intră.\nŞi dispăru răzând.\nAm stat vreo jumătate de minută, deschid uşa şi iată­mă înaintea\nunui public numeros, a publicului celui mai elegant şi mai cult\ndin Iaşi de acum 30 de ani: mare parte din vechea aristocraţie şi",
  "toată lumea frecventa în toalete splendide confe rinţele inaugurate\nde dl. Maiorescu. Erau totdeauna cel puţin 70­80 de dame.\nBeizedea Grigore Sturdza nu lipsea niciodată, afară de aceasta\nmagistraţi, profesori etc.\nOratorul trebuia să înceapă prin: „onorat auditoriu”, invenţiune\na d­lui Maiorescu pentru a înlătura franţuzescul: „doamnele\nmele, domnii mei”.\nÎncep. Se înţelege că această conferinţă n­a fost strălucită,\ndeparte chiar, dar ea m­a clasat printre conferenţiarii cu stofă.\nJunimiştii din sală, aşezaţi în faţa mea, îmi făceau figură dulce,\nba chiar şi din când în când câte o mică clacă pentru a fi încurajat.\nPeste 5 minute intrasem în posesiunea firei mele, aşa că am\nspus ce aveam de spus, cu siguranţă, fără pretenţie şi fără fraze\nde efect. Peste 20 minute, am simţit că se degajează din sală o\natmosferă de simpatie. Mi­am recăpătat complect posesiunea,\nmai ales după ce am observat că am în faţa mea figura unui\nbătrân necunoscut, plină de simpatie şi care părea că gustă\nvorbele mele. Din acest moment n­am mai părăsit decât rar acea\nfigură simpatică, pe care cu cât o vedeam că simţea mai multă\nplăcere, cu atât eu căpătăm mai multă vervă.\nAceastă observaţie cred că e cunoscută tuturor celor care\nvorbesc în public. Greul, mai ales pentru neexperimentaţi, este\nsă­şi găsească persoana în public cu care să­şi stabilească acea\ninfluenţă sugestivă de la om la om; după ce o găseşte restul\nsălei îi este aproape indiferent, el are pentru cine vorbi şi ştie\ncă este cineva care­l ascultă.\nAjung la comparaţie, o preparasem cu o introducţie asupra\nmarilor navigatori, care au transformat relaţiile lumei, şi când\nsfârşesc zugrăvind cum: „luntrea primitivă transformată în cursul\nveacurilor distruge credinţe şi erori, ridică la viaţă popoare necu­\nnoscute şi face să cadă pe al doilea rând popoare cu viaţă mile­\nnară, întocmai” etc. atunci sala izbucneşte în aplauze.\nCu 2 minute înainte dl. Iacob Negruzzi tuşise, era şi timpul,\ngâtul îmi era absolut uscat, atât de vorbire cât şi, mai cu seamă,\nde emoţie.\nAm dispărut pe uşa pe unde intrasem, iar pe scările întunecoase\nam întâlnit prieteni, care veneau să mă feliciteze. M­am scoborât\ncu dânşii. Regula era că după conferinţă oratorul putea să rămână\nvizibil, poate chiar schimba oarecare saluturi, dar nu trebuia să\nse amestece cu publicul, căci chiar după conferinţă el trebuie\nsă­şi păstreze caracterul de semizeu faţă de ceilalţi muritori.",
  "De obicei, noi, conferenţiarii aceştia mai tineri, ne dădeam\nrendez­vous după conferinţă la o cafenea sau berărie, unde şi alţi\nprieteni veneau pentru a schimba ideile.\nParticularitatea prelegerilor populare din 1873 a fost că\ndl. Maiorescu a ţinut pentru ultima oară prelegerea înainte de\na se face ministru. În adevăr, în anul viitor, în 1874, prelegerile\npopulare nu l­au mai avut. Ele au rămas pe socoteala noastră,\na celor mai tineri şi mai mititei; veteranii se retrăsese. D­nii\nMaiorescu şi Pogor erau împreună cu dl. Negruzzi vârâţi până\nîn gât în politică. Şi particularitate curioasă; tocmai în ziua în\ncare dl. Maiorescu ar fi trebuit să ţină ultima conferinţă a anului\n1874, ca încheiere a celorlalte prelegeri, adică la 7 aprilie, tocmai\nîn acea zi d­sa a intrat în ministerul Lascăr Catargiu.\nŞi fiindcă este vorba de prelegeri, să vorbesc şi de cele din\n1874, care au prezentat un interes deosebit.\nAm spus că vechii junimişti erau absorbiţi de politică. Se\nprepara încă din 1873 intrarea d­lui Maiorescu în minister. Dacă\nnu ar fi fost dl. Pogor, care deşi deputat, politica totuşi nu­l\npasiona, n­am fi avut în cursul anului 1873 unde să ne adunăm\nla „Junimea”, căci atât dl. Maiorescu cât şi dl. Negruzzi erau mai\ntotdeauna la Cameră în Bucureşti. Dl. Pogor însă nu voia să strice\ntradiţia, de aceea chiar când lipsea din Iaşi se grăbea ca vinerea\nsă fie înapoi pentru ca „Junimea” să aibă unde ţinea întrunirea.\nŞi apropo de aceasta, să semnalez o tradiţie: Tradiţia veche­\nveche era ca şedinţele „Junimei” să se ţină sau la dl. Maiorescu\nsau la dl. Pogor, nici nu era vorba să ne întrunim la altcineva.\nCu timpul întâmplându­se ca amândoi aceia să fie împiedicaţi,\ndl. Negruzzi a insinuat propunerea îndrăzneaţă de a se ţinea la\nd­sa „Junimea”, în lipsa celor doi corifei. Bătrânii junimişti, ca\nd­nii Buicliu, Naum, Vârgolici etc., primiră cu oarecare răceală\naceastă propunere, ei o credeau ca o derogaţie, ca o decădere.\nDe ce? Fiindcă tradiţia consacrase numai pe dl. Maiorescu şi pe\ndl. Pogor. Cu toate aceste, fiindcă dl. Negruzzi era al treilea\ncorifeu în „Junimea”, fiindcă era şi redactorul Convorbirilor literare,\nbătrânii se resignară a se obicinui cu ideea că „Junimea” se poate\nţinea şi la dl. Negruzzi. Totuşi au fost junimişti recalcitranţi,\ncare câtva timp nu au voit să meargă la dl. Negruzzi, preferând\nsă rămână acasă.\nAceste le repet încă o dată, ca să se vadă cum „Junimea” era\no societate în care tradiţia şi ceea ce se apucase mai înainte\nţineau principalul rol.",
  "În 1873 se întâmplă ceva mai grav. De vreo două ori atât\ndl. Maiorescu cât şi dl. Pogor, precum şi dl. Negruzzi fură reţinuţi\nla Bucureşti, şi atunci o gravă chestiune se ivi, o problemă de\ncea mai mare însemnătate: unde să se ţină „Junimea”?\nDl. Nicu Ganea, care, ca vechime şi ca ierarhie, venea al patrulea\ncorifeu al „Junimei”, propuse ca „Junimea” să aibă loc la d­sa.\nO tăcere de gheaţă fu singurul răspuns la această îndrăzneaţă\ninvitaţie; junimiştii plecară ochii în jos, luară o atitudine echivocă.\nUn îndrăzneţ – acela era totdeauna Alexandru Xenopol –\naprobă părerea, şi întorcându­se către noi, ne zise:\n— Vrea să zică vinerea viitoare la Nicu Ganea?\nNici un răspuns, ci câteva bâlbâituri neînţelese. Bodnărescu\nşi Eminescu, cât pe ce să izbucnească. Îi trăgeam de mânecă pe\nfuriş şi le ziceam să se liniştească.\nIeşirăm în stradă. Atunci indignarea izbucni în toată puterea ei.\n— Cum? ziceau unii, am ajuns să mergem la Nicu Ganea?\nAm căzut de la Maiorescu şi Pogor la Nicu Ganea?\n— Credeam, strigă Eminescu, că am scoborât ultima treaptă\ncând ne­am adunat la Negruzzi. Iată că din cauza mizerabilei\npolitice suntem nevoiţi ca să ajungem la Nicu, mâine­poimâine\npoate vom fi obligaţi să ne adunăm la Burlă sau la Gheorghiu.\nBodnărescu nu zicea nimic, decât ca o babă bătrână clătina\ndin cap şi ofta.\n— Ce ai, Bodnărescule? îl întrebai.\n— Ce să am? Nu vezi că se duc tradiţiile, nu vezi că le\npierdem! Maiorescu era o idee, Nicu Ganea nu este o idee, cum\nsă mergem la dânsul? Ne­a părăsit Maiorescu, ce avem să devenim!\nAtunci un complot se urzi în mijlocul străzei: cei mai mulţi\njunimişti se hotărâră ca vinerea viitoare să nu se ducă la Nicu\nGanea, ca o protestare în contra acestei necalificabile inovaţiuni.\nConjuraţii se împrăştiară, iar în urma lor se auzea ca un ecou:\n— Auzi, „Junimea” la Nicu Ganea!\n— Este un scandal.\n— Eu nu mai viu la „Junimea”.\nSoseşte vineri. Noi, Lambrior, Tasu şi cu mine, care nu eram\nadoratorii tradiţiei – fiindcă eram noi intraţi poate –, ne duserăm\nla dl. Nicu Ganea.\nDar vai, rândurile erau rare de tot; lipsea Eminescu, lipsea\nBodnărescu, lipsea Ştefan Vârgolici, lipsea dl. Culianu, lipsea\ndl. Naum, lipsea dl. Buicliu, eram numai câţiva.",
  "*\nReiau firul istorisirei. Când sosi timpul ca să se fixeze pre­\nlegerile populare pentru anul 1874, atât dl. Maiorescu cât şi\ndl. Pogor lipseau, singur dl. Negruzzi era de faţă. Înţelegeţi bine\ncă noi tinerii eram astfel stăpânii situaţiei.\n— Ei, ce vorbim la Universitate anul acesta? întrebă dl. Negruzzi.\n— Mai întâi, zic eu, trebuie să încetăm cu subiecte străine\nşi cu absurditatea unităţei de subiect. Trebuie să luăm subiecte\nnaţionale, iar în ele să domine diversitatea.\nCei doi români, Lambrior şi Tasu, îmi veniră în ajutor, iar\nAlexandru Xenopol primi cu bucurie propunerea.\nVechii junimişti însă, în frunte cu dl. Negruzzi, protestară\nşi ne somară ca să arătăm opt subiecte pe tema naţională cu\nprivire la cultură şi la arte. Mi­aduc aminte că între alţii dl. Grigore\nBuicliu ne persifla agreabil de mania noastră de naţionalism.\n— În tot cazul, adause dl. Negruzzi, dacă ţineţi numaidecât\nla aceasta căutaţi o legătură cât de vagă între subiecte. Însă să\nştiţi un lucru: trebuie să găsiţi printre d­voastră 7­8 conferenţiari,\ncăci dintre noi ceştilalţi n­avem să putem ţinea nimenea prele­\ngere, necunoscând lucrurile cu privire la români.\n— Aveţi şapte conferenţiari? ne întrebă un bătrân junimist.\n— Avem, răspunse Lambrior.\n— Numără­i.\n— Să vi­i număr, adăogii eu... Este Lambrior, este Burlă, este\nVârgolici (acesta făcu un semn de denegare), este Xenopol, este\nVerussi, sunt eu.\n— Ei şi mai cine?\n— Şi dl. Negruzzi, adăogii eu, pentru Privirea teoretică.\nAcest lucru păru că satisface pe dl. Negruzzi. Deja pentru\nconferenţiarii noi, d­sa lua rolul pe care­l avusese dl. Maiorescu.\nPrelegerea de Privire teoretică totdeauna fusese făcută sau de\ndl. Maiorescu sau de dl. Pogor; rândul d­lui Negruzzi sosise, se\nsuia pe treapta cea mai de sus.\n— Haide fie, zise dl. Negruzzi, dar cum să intitulăm conferinţele?\n— Elemente naţionale, spusei.\n— Bun, subiectul e bun, strigară cu toţii în cor.\nEu care mă gândisem de acasă la subiectul prelegerilor, le şi\ncam întocmisem puţin, de aceea nu mi­a fost greu ca să am aerul\ncă sunt inspirat mai bine decât ceilalţi. Şi m­am exprimat astfel:\n— Iată, Burlă ca filolog poate să vorbească despre origina\nlimbei române; tu, Lambrior, ce­i putea ţinea?",
  "— Limba cronicarilor şi limba de astăzi, răspunse Lambrior.\n— Unul ar putea vorbi despre studiul istoriei, replică dl.\nNegruzzi. Cui să o dăm?\nApoi uitându­se împrejur vede pe dl. Roiu şi adăogi:\n— Iacă, Roiu poate vorbi despre aceasta în calitate de fost\nprofesor de istorie.\nTrei conferinţe erau deja găsite, mai trebuiau patru.\n— D­lor, zise dl. Naum, lipseşte arta în conferinţele d­voastră,\nnu se poate conferinţe populare ale „Junimei” fără să se vorbească\nde artă.\n— Avem să avem şi prelegere despre artă, mă grăbii a adăogi.\nŞi întorcându­mă către Verussi, pictor, îl întrebai:\n— Verussi, nu iei o conferinţă?\n— Da, despre artele plastice.\n— Bravo, strigarăm noi.\n— Xenopol, tu ai putea să vorbeşti ceva despre muzică, fiindcă\neşti muzicant?\n— Primesc să vorbesc despre muzică populară.\n— Dar tu? mă întrebară ceilalţi.\nAici o mică şiretenie. Eu mă ocupasem de vreo două luni cu\npoezia populară, aveam deja poezia populară de la mai toate\npopoarele, mai cu seamă în traducţie poeziile populare sârbeşti\nşi bulgăreşti, în care ca comparaţie cu a noastră găsisem lucruri\nfoarte interesante.\nDe aceea, cu aerul cel mai nevinovat din lume răspunsei:\n— Dacă voiţi, eu vorbesc despre poezia populară.\n— Minunat.\nMai rămânea o conferinţă de ales, pentru ca ciclul să fie\ncomplect. Ne adresarăm cu toţii la Ştefan Vârgolici şi­l rugarăm\nsă ţie şi el o conferinţă.\n— Bine, să ţin, dar ce? n­am nici un subiect.\nAtunci o inspiraţie veni lui Lambrior.\n— Ţi­am găsit un subiect admirabil: teatru de păpuşi. Tu eşti\nprofesor de literatură şi eşti familiar cu autorii dramatici.\nVârgolici stătu puţin la îndoială, în fine primi.\nDl. Buicliu nu se stăpâni să spună încet o răutate: De, zise\nel, de la Shakespeare până la Vasile ţiganul, care a mâncat curcanul,\nde la păpuşi, este oarecare drum!...\nÎn urma acestora se stabili pentru prima oară la „Junimea”\nun program pur naţionalist de prelegeri, cu conferenţiari aproape\nnoi, afară de dl. Negruzzi, program formulat în modul următor:",
  "PRELECŢIUNI POPULARE\nElemente naţionale\n1. duminică 10 februarie Privirea teoretică..................... I. Negruzzi\n2. „ 17 „ Originea şi caracterul\nlimbei române......................... V. Burlă\n3. duminică 24 februarie Artele plastice......................... P. Verussi\n4. „ 3 martie Limba cronicarilor\nşi limba de astăzi................... A. Lambrior\n5. duminică 10 martie Poezia populară...................... G. Panu\n6. „ 17 martie Studiul istoriei........................ G. Roiu\n7. „ 24 „ Teatru...................................... Şt. Vârgolici\n8. „ 7 aprilie Muzică populară...................... A. Xenopol\nAcest program constituia triumful junimiştilor noi asupra\ncelor vechi, izbânda ideilor naţionale faţă cu cele vechi ale culturei\numanitare. Noi, românii, reuşisem în fine ca să dăm o notă nouă\nîn „Junimea”.\nO transformare în spiritul şi tendinţele „Junimei” se făcuse\nprin introducerea de elemente noi. Terenul pe care­l căpătasem\nam ştiut să­l apărăm şi în viitor, căci în 1875, tot după propunerea\nnoastră, programul prelegerilor fu întocmit tot în acelaşi spirit\nşi cu aceleaşi elemente.\nÎn adevăr, anul 1875, fiind an de zbuciumare politică pentru\nguvernul conservator, iar d­nii Maiorescu, Theodor Rosetti, Carp,\nNegruzzi fiind absorbiţi cu politica, noi căpătarăm marele succes\nde a decide pe dl. Pogor să ţină şi d­sa o conferinţă în ciclul\npropus de noi. Tot în acel an, cu mare ce, hotărâsem pe Eminescu\nsă debuteze şi el, iar Privirea teoretică trecu de la dl. Jacques\nNegruzzi la dl. Alexandru Xenopol.\nIată în adevăr programul din 1875.\nPRELECŢIUNI POPULARE\nInfluenţe consecutive asupra poporului român\n1. duminică 9 februarie Privire teoretică................... A.D. Xenopol\n2. „ 16 „ Bizantinii............................. P. Verussi\n3. „ 23 „ Slavonii................................ G. Panu\n4. „ 2 martie Turcii................................... A. Lambrior\n5. „ 9 „ Polonii................................. Şt. Vârgolici\n6. „ 16 „ Fanarioţii............................. V. Pogor\n7. „ 23 „ Austriacii............................. A.D. Xenopol\n8. „ 30 „ Francezii.............................. I.C. Negruzzi\n9. „ 6 aprilie Germanii............................. M. Eminescu",
  "Este un proverb:\nCând mâţa nu e acasă\nŞoarecii joacă pe masă.\nCam aşa ajunserăm şi noi, şoarecii. Noi formam majoritatea\nla „Junimea”, noi emiteam teorii noi, noi discutam, elementul\nvechi era reprezentat prin dl. Pogor, care era foarte schimbător\nîn părerile sale. Numai dl. Negruzzi păstra sfânta tradiţie, însă\nse hotăra din când în când să sacrifice noilor tendinţe.\nUn cuvânt despre conferinţa lui Eminescu. Nu ştiu prin ce\nîntâmplare n­am asistat la ea, dar mi s­a spus că a fost deplo­\nrabilă. Eminescu nu putea vorbi în public, pe urmă forma lui\nera totdeauna foarte grea, iar fraza încărcată de tot felul de\npropoziţiuni incidentale şi de digresiuni. Fondul foarte serios,\nînsă de multe ori impenetrabil. Mi se pare că de atunci n­a mai\nţinut nici o conferinţă; de altmintrelea trăind într­o lume aparte,\nlumea capului lui, Eminescu era indiferent, ba chiar dispreţuia\ntoate aceste manifestaţiuni, pe care el le găsea ridicole.\nCorespondenţa Convorbirilor\nConvorbirile literare pentru prima oară în ţară au organizat, la\nsfârşitul fasciculei, o corespondenţă între redacţie şi diferiţi\nautori, care­şi trimeteau operile spre publicare. Cel care cores­\npundea cu toţi literaţii anonimi era şi redactorul revistei, adică\ndl. Iacob Negruzzi. Aceste corespondenţe erau foarte reuşite,\ntoată lumea făcea haz, căci dl. Iacob Negruzzi, spirit eminamente\nsatiric, găsea în răspunsurile sale lucruri foarte nostime. Cores­\npondenţa de pe ultima pagină a Convorbirilor era groaza debu­\ntanţilor; toţi cei cari trimiseseră manuscriptele lor redacţiunei\naşteptau să­şi vadă soarta la această rubrică. Şi, durere! Pe lângă\ncă manuscriptele lor erau refuzate, apoi dl. Negruzzi îi şi morti­\nfica prin răspunsuri sarcastice.\nErau şi ridicole cele mai multe din lucrările literare sau poetice\nce se trimeteau la Convorbiri. Astăzi nivelul general e mult mai\nridicat.\nSă dau câteva exemple:",
  "Un student din Transilvania trimite o poezie intitulată Euterpa\ngiocându­se. Iată cum începea această bucată poetică:\nMă duceam odinioară\nLa a mea dulce pipină\nŞi voiam să­i oferesc\nO frumoasă amorină.\nDl. Iacob Negruzzi îi răspunde în corespondenţă următoarele:\n„Fiica lui Zeus şi a Mnemosynei, chiar giocându­se, nu poate\nface asemenea versuri”.\nUn alt poet îi trimite o lucrare intitulată: Odă la natură. Era\no elucubraţie deplorabilă:\nDl. Iacob Negruzzi îi răspunde:\nAi voit să cânţi natura\nŞi te­ai dus, te­ai dus de­a dura.\nMici tradiţii\n„Junimea”, societate eminamente de tradiţie în apucăturile\nei, avea mai multe cuvinte şi apropouri, care se întrebuinţau în\nanume cazuri, ori de câte ori acele cazuri se iveau. Să vorbesc\nde câteva din ele.\nMotto este bun. Ce însemna aceasta? Ştiţi că mulţi autori au\nobiceiul de a pune un motto înainte de a începe, adică a cita o\nfrază sau un vers din alt autor. Odată dl. Şerbănescu, poetul,\ntrimite o poezie: Primăvara, care avea de motto următoarele:\nO, primavera, gioventù dell’anno,\nO, gioventù, primavera della vita!...\nMetastasio\nPoezia:\nVine, vine primăvara\nera slabă. După ce i se dă lectură, dl. Negruzzi zice:\n— Ei, cum o găsiţi?\nTăcere.",
  "După câteva secunde dl. Pogor, cu foarte mare gravitate,\nrosteşte cuvintele: Motto este bun.\nO mare ilaritate izbucneşte, poezia era judecată şi condamnată.\nDe atunci, de câte ori o lucrare era slabă şi se întâmpla să\naibă şi un motto, totdeauna singura critică care i se aducea\nconsista în a se spune: Motto este bun!\nDin această cauză, colaboratorii care erau şi membri ai societăţei\nse păzeau ca de foc ca să pună la lucrările lor vreun motto oarecare.\nFaul. Societatea „Junimea”, cu spirit eminamente la început\ngerman, nu putea să nu aibă în vocabularul ei un cuvânt german\nde întrebuinţare zilnică.\nCuvântul faul era întrebuinţat de câte ori o lucrare, în genere\no poezie sau altceva, era slabă, greoaie sau de rău gust. Abia se\nîncepea citirea ei şi îndată auzeai din mai multe părţi: faul, faul,\nfaul!\nLucrarea era condamnată şi nici chiar se mai citea până la urmă.\n— Anecdota primează şi porco.\n„Junimea” era o societate foarte nedesciplinată – am mai spus­o.\nFiecare vorbea când credea de cuviinţă. Când însă se citea vreo\nlucrare, atunci se stabilea tăcere şi se păstra până la urmă. Dar\ncând lucrarea care se citea era prea lungă, se înţelege că răbdarea\nmembrilor era pusă la o mare încercare, toţi fiind deprinşi a­şi\nexprima la moment părerea sau de a schimba glume. Cum să se\nîmpace deci aceste două necesit ăţi: necesitatea de a păstra tăcere,\ntimp, de exemplu, de o oră sau mai bine, cu necesitatea impulsivă\na membrilor de a întrerupe această tăcere prea îndelungată?\nDupă multe întreruperi intempestive în cursul citirei, chemări\nla ordine şi ţâştuituri, s­a constatat că este imposibil ca să nu\nse permită un mic repaus recreativ, un fel de supapă de siguranţă,\nfără de care atenţia auditorului nu mai putea fi încordată. Şi\natunci s­a admis că se poate face o mică pauză în mijlocul citirei,\nnumai pentru un singur gen de pauză, anume numai pentru\nistorisirea unei anecdote apropo de lucrarea care se citea. Această\ntoleranţă s­a consacrat prin cuvintele: anecdota primează.\nBunăoară, se citea odată o traducere din nu mai ştiu ce autor,\nunde era vorba de un pescar.\nDeodată Lambrior strigă: anecdota primează.\nImediat lectura se întrerupe şi atunci Lambrior spune urmă­\ntoarea anecdotă:\nUn pescar fu ademenit de o fată, încât se înamoră straşnic\nde ea. Într­o zi plecând după peşte, fata îl rugă să meargă şi ea",
  "să­i dea şi ei o plasă ca să prindă şi ea peşte; atunci pescarul îi\nzise: „Ce peşte vrei să mai prinzi, când ai prins pe pescar?”.\nCel mai tare în anecdote era desigur dl. Negruzzi, care spunea\ncâte două anecdote de multe ori, în mijlocul citirei aceleiaşi\nlucrări. Însă şi aici era o chestie delicată. Dacă anecdota reuşea,\nîntrerupătorul era iertat, când însă anecdota era proastă, atunci\nprotestări energice se ridicau cu: faul, faul! din toate părţile.\nDe la anecdota unuia venea gust şi altuia ca să spună o\nanecdotă. Aşa că nu s­ar mai fi terminat cu anecdotele, dar, mai\ncu seamă, cu citirea poeziei.\nAtunci intervenea dl. Negruzzi sau dl. Pogor şi adresându­se\ncititorului, îi zicea:\n— Porco! porco!\nCe însemna aceasta? Aceasta însemna să se continue cetirea;\nporco era o degenerare a cuvântului latinesc porro.\nXVI\nAm arătat cu altă ocazie cum „Junimea”, având deprinderi\nfoarte libere, membrii ei se tratau între dânşii cu mare fami­\nliaritate şi întocmai ca la şcoală între copii îşi dădeau porecle\nunii altora. Mai toţi aveau porecle. Aşa, dl. Caragiani, fiindcă era\ngras, era numit în stil homerian: bine hrănitul Caragiani. Dl. Naum,\nam spus deja, era cunoscut sub numele de André Chénier şi mai\ndes de pudicul Naum; Ştefan Vârgolici, scurt, roş şi gras, răspundea\nla pronumele de Cavenco negustor de porci etc., etc.\nDar să fac fizionomia câtorva membri de la „Junimea”.\nBine hrănitul Caragiani\nDl. Caragiani, profesor de literatură elină la Universitatea din\nIaşi, este macedonean de origină. Era pe atunci – şi este încă –\nun tip foarte simpatic şi original. Crescut în plin orient, el\nrezuma tradiţiile şi anecdotele tuturor popoarelor din peninsula\nbalcanică şi din restul imperiului turcesc, plus cunoaşterea clasi­\ncilor eleni, din care îşi făcuse o specialitate.",
  "De aceea era cel mai bogat anecdotist de la „Junimea”, însuşi\ndl. Iacob Negruzzi îi recunoştea superioritatea.\nCu dl. Caragiani şedinţele nu s­ar mai fi isprăvit, la fiecare\npas d­sa întrerupea ca să spună o anecdotă – o anecdotă cu un\nsârb, cu un bulgar, cu un grec, cu un turc, cu un ţigan etc.\nCaragiani le istorisea cu un farmec nespus; accentul care trăda\norigina sa exotică dădea istorisirei sale un gust mai mult.\n„Junimea” îşi ţinea coastele de râs, iar anecdotele cam pipărate\nînnebuneau de plăcere pe dl. Pogor. Ca şi la teatru, de multe\nori noi ceream la altă şedinţă ca să repete o anecdotă care ne\nplăcuse, iar dl. Caragiani, ca un artist binevoitor, se executa. Şi,\nca surprindere plăcută, mai adăuga încă una nouă.\nErau clasice anecdotele d­lui Caragiani. Mai ales Ţiganul şi\nperjele a rămas legendară. Îmi pare rău că e greu de spus.\nDe ce i se zicea lui Caragiani Bine­hrănitul Caragiani? Din\ncauza traducerilor sale din Homer. După cum în Homer, Achil\neste denumit Cel iute de picior, iar Minerva, Minerva cu ochi de\nbou, tot aşa dl. Pogor, prin imitaţie, văzându­l într­o seară pe\ndl. Caragiani intrând pe uşă, plin la faţă, gras şi gros, a strigat:\n— Iată şi bine hrănitul Caragiani!\nDl. Caragiani a dat Convorbirilor traduceri din Theocrit (câteva\nidile), din Iliada, din Bathrahomyomachia.\nAcest simpatic junimist a ţinut şi o conferinţă, dacă nu două;\ndar aici s­a văzut deosebirea între un povestitor drăguţ în inti­\nmitate şi între un conferenţiar.\nAnecdotele sunt făcute ca să fie spuse în cerc intim, în dispo­\nziţii de a le asculta; spuse însă într­o sală mare cu sute de\nascultători, anecdotistul fiind îmbrăcat în frac şi cu mănuşi albe,\nele pierd tot farmecul lor.\nPudicul Naum\nD­lui Naum, actual profesor de literatura franceză de la Univer­\nsitatea din Iaşi, i se zicea André Chénier, fiindcă era un traducător\npasionat al acestui delicat poet. Mai toate elegiile şi idilele lui\nAndré Chénier au fost traduse şi publicate în Convorbiri literare.\nApoi Lamartine, Boileau (arta poetică) etc., etc.\nCând l­am cunoscut întâi pe dl. Naum, la 1873, barba şi\nmustăţile îi erau albe ca zăpada. Dacă m­aş lua după aceasta,",
  "ar trebui să­i dau d­lui Naum vreo 80 de ani, căci nu părea\natunci după albitul părului mai puţin de 50 de ani.\nDar erau oameni care cunoscuseră pe dl. Naum în 1863 şi\ncare afirmau că şi atunci era tot cu părul alb. Iată­l deci pe dl.\nNaum având aparent vreo 90 de ani, iar cu oarecare calcule şi\nmărturii aş putea să­i împing vârsta aproape până la acea a lui\nMatusalem. În realitate, dl. Naum era pe atunci un om tânăr,\ndar înălbit de timpuriu.\nNe întrebam râzând la „Junimea”: de ce dl. Naum a înălbit\naşa de curând? Şi răspunsul era: că desigur sentimentele tandre\ndin poeţii francezi pe care i­a tradus i­au făcut acest serviciu rău.\nMai totdeauna dl. Naum avea o traducere cu sine. Era tipul\nomului delicat, rezervat şi timid. Totdeauna se înroşea când lua\ncuvântul ca să spună ceva, iar glumele cam pipărate ale d­lui\nPogor îl făceau să plece ochii în jos şi să se înroşească ca o fată\nmare. De aici porecla de pudic.\nDl. Caragiani îl punea de multe ori la grele încercări în această\nprivinţă. Într­o seară se vorbea de Aristofan ca de Molièrul\nantichităţei; dl. Caragiani ne zice:\n— D­voastră nu cunoaşteţi încă pe Aristofan. În toate tradu­\ncerile în limbile moderne, Aristofan este ciuntit, expresiile lui\npieptănate, modernizate. Textul câteodată e îngrozitor de crudi­\ntate şi trivialitate; am să vă aduc într­o seară traduceri textuale\ndin oarecare scene, şi veţi vedea că verva şi spiritul său satiric\nîmbracă forme foarte pipărate.\nToţi aplaudarăm propunerea, iar dl. Pogor zise:\n— Bine, dar cu Naum ce facem? Cum are să auză el asemenea\nlucruri, căci are să se supere André Chénier?\n— E în stare să nu vie, adause dl. Xenopol.\n— Asta nu se poate, replică dl. Pogor, îndată ce vom vedea că\nlipseşte, vom trimite câţiva din noi acasă ca să­l aducă cu forţa.\nDl. Naum, roş la faţă, zâmbea cu sfială.\nPentru şedinţa viitoare dl. Caragiani se ţinu de cuvânt şi ne\naduse traducerea textuală a unor scene din nu­mi mai aduc\naminte ce comedie a lui Aristofan.\nDoi viguroşi junimişti se aşezară de amândouă părţile lângă\ndl. Naum ca să­l împiedice de a pleca; iar dl. Caragiani începu\ncitirea în hazul general şi spre bucuria până la delir a d­lui Pogor.",
  "Creangă\nPrin 1874­1875 vedem într­o seară că un nou venit se află\nla „Junimea”.\nNoul venit era scurt, gros şi gras, cu figura şi părul cam castaniu\nblond, cu gâtul scurt apoplectic şi cu figura congestionată, purtând\ncu stângăcie hainele.\nEra Creangă.\nLa fiecare cinci minute îşi ştergea sudoarea de pe frunte cu\no batistă mare, colorată.\nCine era Creangă? În istorisirele lui îşi spune copilăria. Să­i\nfac eu, pe cât mi­aduc aminte, biografia, aşa cum l­am cunoscut.\nÎntâia dată când l­am văzut pe Creangă, era diacon la o biserică\noarecare. Pe atunci preoţii făceau multă politică; printre aceştia\ndiaconul Creangă excela, era pasionat de întrunirile publice, pe\ncare nu numai că le frecventa, dar în care lua mai totdeauna\ncuvântul cu mare succes.\nVorbea frumos. Înzestrat cu o vie inteligenţă, ţăranul Creangă\nnu­şi pierduse, prin modestele studii de seminar ce făcuse, limba­\ngiul viu, colorat şi plin de imagine, popular. Acest fond hrănit\nla fiecare pas cu anecdote, amintiri, învăţăminte din bătrâni\nfăcea din Creangă un orator de tribună adevărat original şi foarte\ngustat. Creangă era un naţionalist fanatic, un duşman neîmpăcat\nal evreilor, un iubitor al neamului, toate discursurile sale erau\npe asemenea temă şi vă puteţi închipui cât succes aveau.\nManierele şi limbagiul său liber displăceau autorităţei bise­\nriceşti superioare. După ce în curs de mai mulţi ani a avut\ndiferite încurcături cu Mitropolia, aplicându­i­se diferite pedepse\ndisciplinare, oprindu­l de a sluji etc., Creangă luă o hotărâre\nextremă: să se despopească.\nŞi într­o bună zi întâlnesc pe Creangă îmbrăcat civil. Despopirea\nlui Creangă a produs un scandal enorm la Iaşi – şi în adevăr era\nşi de ce – în cercurile cunoscute. Ştiţi că este chiar un proverb:\n„că i s­a dus vestea ca de popă tuns”. Mahalalele strigau la\nscandal, tagma bisericească ridică mâinele în sus. Creangă, pe\nlângă diacon, era şi profesor la o şcoală primară. Iată­l pe bietul\nCreangă ameninţat ca să­şi piardă şi catedra, considerându­se\ndespopirea ca un fapt imoral.\nDar Creangă avea un protector, pe dl. Maiorescu. Creangă\nera un fanatic al aceluia. Diacon, el făcuse şcoala normală de",
  "institutori, pe când dl. Maiorescu era directorul acelei şcoli. Aşa\nse explică legătura lui Creangă cu „Junimea”, căci cu ideile şi\nsentimentele lui, „Junimea” trebuia să­i fie mai mult antipatică.\nCu mare ce Creangă îşi păstră catedra.\nPână la venirea lui Creangă la „Junimea”, culegătorii şi poves­\ntitorii de poveşti erau d­nii Slavici şi Pompiliu, amândoi transil­\nvăneni. Poveştile lor se resimţeau de această origină; scrise într­o\nlimbă grea, de multe ori orăşenească, poveştile lor trădau un\nfel de combinaţii literare care le stricau farmecul.\nMarele merit al lui Creangă a fost că el a scris poveştile\nîntocmai sau aproape întocmai cum ele se spun la ţară.\nCând a venit Creangă la „Junimea” şi şi­a citit el singur\npoveştile, a fost o adevărată sărbătoare. Mi se pare că a început\nseria sa de poveşti cu Soacra cu trei nurori.\nToţi au început atunci a­l ruga pe Creangă să aducă şi altele\nşi cât mai curând. Apoi a urmat seria cu: Capra cu trei iezi,\nPunguliţa cu doi bani, Dănilă prepeleac, Moş Nichifor Coţcaru etc.\nÎn ce consistă valoarea poveştilor lui Creangă? Şi cum reuşeşte\nCreangă ca să fie povestitorul cel mai apropiat în limba poporului?\nCăci trebuie să admitem că dacă este ceva de fermecător în poveş­\ntile lui Creangă, este acel aer de ţară, sunt acele expresii plastice,\npentru noi cu totul dintr­o altă limbă, sunt acele apropouri\nnaive, acel dialog de o sinceritate primitivă şi acele cunoştinţi\nfoarte naive şi reduse ale ţăranului.\nCum că Creangă era un om foarte deştept, foarte ager la minte\nnu mai rămâne îndoială; dar cunoştinţele lui nu erau întinse.\nCreangă a rămas până la moarte ţăranul din satul Vânători de\nlângă târgul Neamţului, şi tot ce a învăţat şi deprins peste fondul\ncu care a venit la oraş nu s­a prins, nu s­a asimilat cu dânsul.\nAfară de cunoştinţele căpătate în şcoala preparandală privitoare\nla profesiunea de învăţător, încolo Creangă a rămas ceea ce fusese.\nAceasta explică succesul ce a avut cu poveştile. Dacă Creangă\ndevenea un om cult în sensul nostru, dacă Creangă s­ar fi depăr­\ntat de la felul deprinderilor căpătate în copilărie, el ar fi fost un\npovestitor ca toţi surtucarii de oraşe. Din contră, cultura neputând\nsă­l domineze şi să­i schimbe ideile şi vorba, Creangă, care avea\nîn acelaşi timp şi o inteligenţă viuă, a putut să reproducă în\nlimbagiul în care crescuse poveştile pe care le auzise, fără ca\ndeprinderi nouă şi limbagiul nou să le defigureze.\nUn povestitor de poveşti populare, ca să reuşească, trebuie\nsă pună pe un ţăran de la ţară ca să istorisească povestea, iar",
  "el să o scrie cuvânt cu cuvânt; altmintrelea este imposibil ca un\nom care gândeşte altfel, care vorbeşte altfel, să poată să reproducă\nun limbagiu, impresii şi imagini care nu sunt din fondul cunoş­\ntinţelor sale obicinuite.\nDe aici vin artificialitatea celor mai multe colecţii de poveşti\npopulare. Regretatul Ureche, care a scris şi poveşti, este un\nexemplu izbitor de cele ce spun.\nCreangă n­avea decât să se lase târât de suvenirurile vii şi\nnepieritoare ale vieţii sale de la ţară, pentru ca poveştile sale să\nfie aproape ca cele ce se ascultă la şezătoare. Dar despre aceasta\nvoi reveni mai pe larg ceva mai târziu.\nPrietenia între Creangă şi Eminescu\nDin cele întâi zile s­a stabilit mare prietenie între Creangă\nşi Eminescu, sau mai drept Eminescu a fost cuprins deodată de\no mare dragoste pentru Creangă.\nEminescu avea, cum am spus, o cultură cu totul de carte. Cu\ntoate aceste, dacă limbagiul şi ideile erau străine, rămăsese însă\nla dânsul un fond aproape inconştient de aspiraţii şi de năzuinţi\nnaţionale. Creangă a trebuit, prin urmare, ca să­l captiveze ime­\ndiat, căci el reprezenta pentru Eminescu tipul românului simplu,\nnatural, nefalsificat de ideile şi cultura modernă.\nEminescu, ca să poată găsi un tip de român vechi, îşi plimbase\neroul, Sărmanul Dionis, prin veacul lui Alexandru cel Bun, şi ca\nsă poată avea înaintea lui case vechi cu cerdacuri largi şi cu\nobiceiuri bătrâne, trebuia să le inventeze. Creangă, cu tipul său\nde ţăran îmbrăcat în haine nemţeşti şi cu toate expresiile arhaice\ncare­i presărau vorbirea, repet, îi realiza visul lui Eminescu.\nLegătura se stabili astfel, încât pe urmă mai nimenea nu mai\nvăzu pe Eminescu fără Creangă şi pe Creangă fără Eminescu;\namândoi veneau la „Junimea”, amândoi ieşeau de la „Junimea”.\nNoi ceştilalţi ne duceam după „Junimea”, câteodată, pe la\ncafenelele cele mai cu vază ale Iaşului. Eminescu ne­a urmat\nuneori, însă nu cu mare plăcere. Îndată ce cunoscu pe Creangă,\nel se izolă cu totul de noi, dându­se în societatea aceluia numai.\nCe făceau ei? Unde se duceau? Ce vorbeau oare, zile, nopţi\nîntregi?\nCe făceau şi unde se duceau, ştiţi. Plecau amândoi şi se\nînfundau pe la vreun crâşmar de prin Tătăraşi, Păcurari, sau",
  "Nicolina, adică prin părţile exterioare ale oraşului. Acolo nu se\npuneau pe băut, cum se pretindea, sau cum se crede – căci mulţi\ncred că aceasta ar fi ruinat sănătatea şi a lui Eminescu şi a lui\nCreangă –, nu; ei se puneau să trăiască o viaţă care le plăcea\nlor, viaţă simplă şi primitivă. Era o plăcere pentru ei ca să se\naşeze într­o odaie din fundul unei crâşme, pe lăviţi de lemn, cu\nbraţele rezemate de o masă murdară, serviţi de un băieţel naiv.\nCe făceau ei? Drept masă sau dejun, cereau să le frigă o\nbucată de pastramă, mai mâncau cârnaţi cu usturoi – şi vai de\nlume cum erau preparaţi –, ordonau ca să li se aducă o cană de\nvin, de calitatea cum s­ar fi întâmplat, şi după ce mâncau pastramă,\napoi, înaintea unui pahar de vin, stăteau toată noaptea dacă\ncrâşmarul le da voie. Când crâşmarul voia să închidă, ei plecau\nîn altă parte a oraşului, unde ştiau că localul stă deschis până\nîn ziuă, şi vorbeau, vorbeau, vorbeau, vorbeau, dar şi beau.\nCe vorbeau între ei? Nu ştiu; Eminescu şi Creangă rar primeau\ncâte un al treilea în intimitatea lor, dar îmi închipui ce trebuiau\nsă vorbească. Creangă istorisind poveşti din bătrâni şi de la ţară,\nEminescu făcând teorii metafizice şi croind visuri cum ar trebui\nsă fie poporul român. Se înţelegeau, cum se zice, ca gâscă cu\nraţa; îi uneau aceleaşi aspiraţii.\nCâteodată întrebam pe Eminescu:\n— Ce vorbeşti tu tot timpul cu Creangă?\nEl zâmbea, şi cu acea privire vagă şi rătăcită, care­i era caracte­\nristică, răspundea în mod evaziv:\n— Vorbim şi noi ce ne trece prin minte!...\nŞi atâta tot.\nCâteodată Creangă şi Eminescu dispăreau câte trei­patru zile;\nnu se ştia ce au devenit. În timpul acesta ei ieşeau din oraş pe jos,\ncutreierau Galata cu târguşorul, treceau înspre bariera Păcurarilor,\nfăceau înconjurul pe la Copou şi Aroneanu, dormeau pe o laviţă\nla vreun han sau la vreo crâşmă, mâncau ce găseau şi erau fericiţi.\nCând se întorceau, erau de nerecunoscut; hainele neîngrijite,\nfigurile obosite de veghere, de trudă şi puţin de băutură, însă\nfoarte încântaţi de asemenea escursiuni, gata să le reînnoiască\na doua zi.\nCâteodată noi îi îndemnam să meargă pe la crâşmele noastre\nboiereşti; mai totdeauna refuzau.\n— Nu, nu mergem, preferăm să ne ducem la chir Costache\ncrâşmarul, de la Nicolina. Să vezi ce pastramă minunată are!\nCer, adăugă Creangă, să­mi aducă pe un hârb de strachină vreo",
  "trei cărbuni şi­mi pun eu singur pastrama pe dânşii de se frige.\nApoi este băietul Ghiţă, care e un drac şi jumătate! Vinu­i cam\nturbure şi cam acrişor, dar bun. Şi stăm de vorbă până în ziuă.\nNu­i aşa Eminescule?\nEminescu, cu figura plină de mulţumire, zâmbea.\nApoi amândoi plecau ca oamenii cei mai fericiţi din lume.\nDl. Carp la „Junimea”\nEu n­am văzut mai mult de patru ori pe dl. Carp la „Junimea”.\nD­sa nu era un junimist practicant, se vorbea la „Junimea” despre\ndl. Carp, dar d­sa nu se arăta, rămânea între culise. Nu aşa a\nfost la întemeierea „Junimei” pe la 1863. Atunci trio era format\ndin d­nii Maiorescu, Carp şi Pogor. Dl. Carp era pe atunci confe­\nrenţiar obicinuit; erau timpurile eroice.\nÎn epoca prozaică istorică a „Junimei”, dl. Carp nu se mai arăta\ndecât foarte rar. De ce? Nu ştiu. Toată partea activităţei d­lui Carp,\npână când intră în ministerul Catargiu, îmi este necunoscută.\nZiceam că din când în când se vorbea la „Junimea” despre\ndl. Carp ca de un membru principal, însă notaţi pe atunci nu\nca de un şef. Auziam pe dl. Negruzzi vorbind cu dl. Pogor că\nvăzuse în timpul zilei pe dl. Carp. Şeful, adevăratul şef, pe atunci,\nera dl. Maiorescu. El era şeful literar necontestat, dar era, desigur,\nşi şeful politic, influenţa era în jurul d­lui Maiorescu, dl. Carp era\npe al doilea plan. Mai mult, dl. Maiorescu recunoştea în dl. Carp\nun om de merit, dar împărţea în mare parte părerea comună\nasupra ideilor bizare ale d­lui Carp. Mi­aduc aminte că odată\ndl. Maiorescu ne­a vorbit nouă, celor trei români, despre dl. Carp\nşi s­a exprimat cam în felul acesta: „înţelegeţi bine că Carp are\nmulte merite, însă trebuie să­l iei cu toate curiozităţile lui”.\nCând vorbea aşa, vorbea ca un superior despre un colaborator.\nDl. Maiorescu joacă încă mult timp rolul de şef nedefinit, dar\nşef real. Aşa, în ministerul d­lui Catargiu, dl. Maiorescu intră cel\nîntâi. Desigur că era ceva politic, de care nu­mi dau seama, între\ndl. Catargiu şi dl. Carp, care fusese ministru în cabinetul Manolache\nCostache, cel pronumit cloşca cu pui. Mai târziu, pe lângă dl.\nMaiorescu intră în minister dl. Theodor Rosetti şi numai după\nce dl. Maiorescu e nevoit să se retragă, atunci dl. Carp îl urmează\nla instrucţie şi­i ia locul ca un soldat pe al superiorului.",
  "În adevăr, toată lumea ştie că dl. Carp, devenit ministru,\ndeclară cu mare îndrăzneală la senatul unde dl. Maiorescu căpă­\ntase votul de blam, că d­sa este continuatorul operei predecesorului său.\nMult timp situaţia a rămas nelămurită între dl. Maiorescu şi\ndl. Carp, cu privire la şefie. Aşa, se ştie că cu ocazia revizuirei\nConstituţiei la 1878, dl. Maiorescu s­a despărţit de dl. Carp,\nacesta fiind filosemit declarat, iar celalt naţionalist. Mai târziu\ns­a organizat partidul conservator, mi se pare pe la 1879, sub\nşefia d­lui Manolache Costache.\nMult mai târziu dl. Maiorescu a început a aprecia calităţile\neminamente de om de stat ale d­lui Carp, recunoscându­l fran­\ncaminte de şef. Cum vedeţi dl. Carp s­a impus cu greu şef, chiar\nîn sânul „Junimei”, şi cât timp „Junimea” a păstrat în principal\ncaracterul literar, natural că şeful trebuia să fie omul cel mai de\nvaloare pe terenul literar şi critic.\nDar să mă întorc la chestie.\nÎntr­o seară, prin septembrie, nu­mi aduc aminte în ce an,\nprin 1873 sau ’74, eram adunaţi în „Junimea” la dl. Pogor. Aud\npe dl. Negruzzi care spune d­lui Pogor.\n— Ştii că Carp mi­a spus că vine în astă­seară la „Junimea”.\nÎn adevăr, pe când se citea o poezie de a d­rei Matilda Cugler,\niată că intră cu mare dezinvoltură un tânăr, cu o brăzdătură în\nobraz şi cu un monoclu. Face doi paşi în sală, se opreşte, aruncă\no căutătură în toate părţile şi cu o familiaritate protectoare, zice:\n— Dar ce prostii citiţi acolo? Desigur vreo satiră a lui Negruzzi,\nsau vreo nuvelă a lui Ganea?\n— Carp nu putea să nu spuie o obrăznicie, îi răspunde râzând\ndl. Negruzzi.\nDl. Carp se îndreptă înspre singura canapea mai lungă ce era\nîn sală, se trânti pe dânsa, îşi lungi picioarele, îşi scoate monoclu,\nştergându­l cu batista, apoi zise:\n— Apropo, care­i Panu, cine­i Panu?\nCititorii pot să­şi închi puiască ce am simţit în mine. Ştiam\nmai de înainte că dl. Carp era un spirit caustic, neîndurat, îi\nvăzusem intrarea, care nu păcătuise prin vreo modestie oarecare;\ndupă ce făcuse gogomani pe d­nii Negruzzi şi Ganea, iată că acuma\nîntreba de mine, care de­abia de vreo 4 sau 5 luni începusem a\nscrie în Convorbiri.\nÎntrebarea d­lui Carp fu primită cu tăcere, toţi îşi îndreptară\ncăutăturile spre mine. Dl. Carp se ridică puţin pe o mână, îşi\npuse monoclu şi zise:\n— Este cel mai bun critic istoric pe care l­au avut Convorbirile.",
  "Atunci situaţia s­a înveselit, iar eu am respirat liber.\nDl. Negruzzi, care ducea război şi cu dl. Carp, îi zise:\n— De unde ştii tu asta? Tu nu citeşti niciodată Convorbirile.\n— Nu citesc prostiile tale, adică pe Mihai Vereanu, dar am\ncitit la ţară studiile şi criticele lui Panu.\nCâţiva junimişti mă arătară şi atunci dl. Carp, fără a face un\npas înspre mine, îmi zise de departe şi cu un aer protector:\n— Continuă a demasca şcoala de şarlatani de la Bucureşti şi\npe cel mai mare farsor pe care l­am avut noi în istorie, pe Hasdeu.\nDupă aceea, se tologi din nou pe canapea, scoţându­şi iarăşi\nmonoclul, ca să­l cureţe.\nIntrarea d­lui Carp a produs o răceală şi o jenă. Afară de\npatru­cinci junimişti vechi, care cunoşteau pe dl. Carp şi erau\ndeprinşi cu manierele sale, restul, marea majoritate, nu­l cunoş­\nteam decât din auzite. Procedeul său cavaleresc şi lipsa de orice\njenă, natural că ne impresionară, aşa că din ceea ce altă dată\ndomneau veselia şi familiaritatea, acestea fură înlocuite printr­un\nfel de constrângere morală. Erau câţiva cari aveau lucrări de citit,\nei le băgară cu timiditate în buzunar, aşa că dintr­un moment\nla altul nu mai era nimic de citit pentru acea seară.\nDar iată că intră dl. Maiorescu şi o discuţie de estetică se\nnăscu între dl. Carp şi d­sa, la care nu participă decât dl. Pogor.\nNu­mi pot deloc aduce aminte despre ce s­a discutat, ştiu\natâta că impresia lăsată de dl. Carp a fost bună, foarte bună. Se\nvedea un om cult, cu un spirit viu şi pătrunzător. Într­un moment\ndat, dl. Carp se înfurie în discuţie, ridică tonul, după cum şi\nacum îi este obiceiul.\nDl. Pogor îşi astupă urechile cu mâinile şi îi zise:\n— Carp, vorbeşte mai încet; când începi a striga parcă se\nstrică toate geamurile de la Palatul administrativ; nu ai coarde\nvocale, tu ai sfărâmături de geamuri în gât.\nUn mare râs izbucni, chiar dl. Maiorescu făcu haz – căci în\ngenere dl. Maiorescu nu făcea totdeauna haz de glumele d­lui\nPogor sau ale d­lui Negruzzi, ci îşi păstra un fel de gravitate\nprofesională.\nAm ieşit încântat în seara aceea de la „Junimea”, primisem\ncomplimentele de la cel mai aprig şi dificil critic al „Junimei”.\nDecât, a fost şi un decât, îmi ziceam pe drum: Oare părerea\nfavorabilă pe care o avea Carp despre criticele mele nu era\ninfluenţată de faptul că d­sa polemizase cu dl. Hasdeu apropo\nde Răzvan­Vodă, lucrare căreia dl. Carp nu­i recunoscuse nici o",
  "valoare, trimiţând pe dl. Hasdeu la gazeta umoristică Aghiuţă,\nunde zicea că­i era locul?\nOricum, de atunci am căpătat o simpatie pentru dl. Carp,\nsimpatie care, cu toate vicisitudinele mizerabilei politici, nu s­a\ndezminţit niciodată, şi aş putea afirma cu oarecare mici rezerve\ncă nici din partea d­lui Carp simpatia ce mi­a arătat de la început\nnu s­a alterat prea­prea mult.\nŞi pentru ca să dovedesc şi să confirm acest lucru, voi adăuga\nîncă un detail petrecut câţiva ani după aceea.\nEra prin 1880 sau 1881, nu­mi aduc bine aminte, mă întor­\nsesem din străinătate şi mă întâlnesc la Iaşi cu dl. Carp. D­sa\nse întorsese de la Viena, unde fusese ministru plenipotenţiar. Cât\nfusese acolo ministru se ocupase cu toate chestiunile economice,\ncare începuseră a fi la ordinea zilei în Austria şi Germania.\nPlecarăm amândoi la plimbare pe jos la Copou şi într­un moment\ndat se opri şi îmi zise:\n— Panule, vrei să faci politică cu mine?\nŞi atunci îmi expuse hotărârea ce luase de a începe să facă\npolitică serioasă şi militantă, desfăşurându­mi aproape întreg\nprogramul economic pe care mai târziu a căutat să­l pună în\npractică. Cu foarte mare luciditate de vederi mi­a arătat situaţia\npolitică a ţărei şi cum în ţară nu este decât un singur om. Ioan\nBrătianu.\nDar aceasta nu intră în cadrul amintirilor.\nDl. Theodor Rosetti\nOrigina primului d­sale ministeriat\nIată încă un alt junimist, care îşi făcea foarte rar apariţia pe\ncând eram eu.\nÎntr­o seară dl. Maiorescu venind la „Junimea”, zice:\n— Mi­a citit astăzi Theodor Rosetti un studiu foarte interesant\nşi important, sunt lucruri foarte serioase şi bine gândite, l­am\nangajat ca vinerea viitoare să vie cu acel studiu.\nDl. Theodor Rosetti avea o situaţie privilegiată în societatea\nieşană. Cumnatul fostului Domn Cuza, în legătură cu cercurile\nînalte, bărbat serios, era un om pe care „Junimea” nu putea să\nnu­l cultiveze. Au voit să facă dintr­însul chiar şi un conferenţiar,\ndar în această privinţă n­au reuşit. Am arătat în cursul acestor",
  "amintiri cum dl. Rosetti, apucat de o emoţie subită, nu a putut\nsă­şi dezvolte conferinţa.\nVinerea viitoare, „Junimea” era la dl. Negruzzi. Dl. Rosetti\nveni, acelaşi de astăzi, mai puţin anii, tot aşa de afabil şi de\npoliticos. Scoase manuscriptul din buzunar şi începu a­i da\ncetire. Studiul era intitulat: Despre direcţiunea progresului nostru.\nCe să vă spun de acest studiu? Dl. Theodor Rosetti îşi luase\ndrept punct de plecare acela de a pune în evidenţă întreruperea\nfirului istoric, prin introducerea prea pripită a ideilor şi legilor\nnoi, confuzia ce a rezultat şi pericolul care ne ameninţă. Afară\nde unele observaţii juste asupra consecvenţelor ce au rezultat,\nîncolo lucrarea dovedea un spirit cu desăvârşire reacţionar, un\nfel de critică nedreaptă şi foarte puţine idei lămurite, relativ la\nceea ce ar trebui făcut. Aşa dl. Theodor Rosetti îmbrăţişa totul în\nstudiul său, agricultură, căi de comunicaţie, impozit, dezvoltarea\nfizică a poporului, dezvoltarea morală, intra în detalii asupra\nmijloacelor pentru sporirea populaţiunei, pentru dezvoltarea\neconomică a ţărei, pentru dezvoltarea intelectuală. Aborda chestia\ninfluenţei măsurilor economice, pe care trebuie să le ia statul\nfaţă de particulari; venea la instrucţie şi constata orice lipsă de\nprogres. Cu alte cuvinte era un studiu greoi, pe o temă complect\npesimistă; nimic bun nu se realizase în ţara aceasta, starea din\ntimpul Regulamentului organic era cel puţin o stare istorică, pe\ncând aceasta nouă nu avea nici o bază, totul era artificial şi\nfactice, tot am copiat de la franţuzi, nimica bun.\nNu ştiu părerea intimă a d­lui Maiorescu şi a celorlalţi. De\nformă lucrarea a fost găsită admirabilă şi chiar profundă. Eu\nbănuiesc astăzi că erau în această apreciare şi oarecare calcule\npolitice. „Junimea” voia să­şi păstreze un om de marcă cum era\ndl. Theodor Rosetti.\nEste drept că în cursul acestui studiu, dl. Rosetti tămâia\nspiritul de la „Junimea”, tendinţele societăţei şi chiar pe oarecare\nmembri însemnaţi. Aşa, se vorbea în acel studiu de Beţia de\ncuvinte a d­lui Maiorescu.\nMie de pe atunci nu mi­a plăcut deloc acel studiu, tema era\ndacă nu falşă, dar cel puţin foarte exagerată. Dl. Theodor Rosetti\nvoia să dovedească că, în cazul cel mai bun, societatea a rămas\ntot la starea Regulamentului organic şi că numai formele s­au\nschimbat; în locul formelor de boieri, de ciocoi etc., s­au introdus\nformele de deputaţi, senatori etc. Postulanţii au rămas şi sub\nregimul nou ca şi sub cel vechi şi aşa mai departe.",
  "Deja găsim în acel studiu acea apucătură de spirit care a\ndevenit cu totul banală astăzi, precum: profesorii fără şcolari,\nofiţerii fără soldaţi, risipă de bani în cheltuieli de lux, funcţio­\nnarismul devenit o boală naţională etc.\nEi bine, cine îşi închipuie că acest articol a fost ocazia pentru\nca dl. Theodor Rosetti să se facă ministru? Zic că a fost ocazie\naparentă, căci dl. Rosetti avea alte drepturi pentru a deveni\nministru; dreptul de om cult din familie boierească şi cumnat\nde fost domn. Studiul d­sale însă a dat lustru tuturor drepturilor\nsale reale. În adevăr, dl. Maiorescu intră în ministerul d­lui\nCatargiu în aprilie 1874, influenţa junimistă începe a se simţi,\niar atacurile contra guvernului conservator încep a împrumuta\nşi caracterul atacurilor care erau îndreptate şi în contra Junimei\nliterare. În ianuarie 1875 vedem intrând şi pe dl. Theodor Rosetti\nîn minister. Şi la ce minister? La lucrările publice. Pentru ce la\nlucrările publice? Fiindcă în aprilie 1874 publicase în Convorbiri\nstudiul Despre direcţiunea progresului nostru, în care vorbea despre\ncăile noastre de comunicaţie, drum de fier, şosele.\nSă nu credeţi că este o simplă afirmare, am auzit cu urechile\nmele la „Junimea” dându­se acest argument. Am auzit junimişti,\ncari aprobând, bineînţeles, numirea d­lui Theodor Rosetti, ziceau:\n— Pe Rosetti l­au pus la locul lui la lucrări publice, fiind\ncompetent; iată­l în poziţie ca să­şi realizeze programul, pe care\nl­a dezvoltat în Convorbiri în studiul Despre direcţiunea progresului\nnostru.\nŞi o ziceau cu sinceritate. Ce timpuri fericite!..\nXVII\nO privire generală\nScriind bucăţi­bucăţi aceste amintiri, nu­mi scapă din vedere\npunctul general, şi de multe ori îmbrăţişând întreaga mişcare\nliterară şi ştiinţifică de la „Junimea”, constat ce mare rol au jucat\nConvorbirile şi societatea în cultura românească. „Junimea” a făcut\ncunoscut ţărei – vedeţi că nu zic cuvântul a produs – oameni\nde întâia mână în diferitele ramuri ale activităţei intelectuale.",
  "Prin „Junimea” s­a remarcat Eminescu, unul din cei mai mari\npoeţi ce i­am avut. Dl. Alexandru D. Xenopol este istoricul\ncunoscut în străinătate şi ale căruia lucrări sunt apreciate în\ntoate centrele culturale din Europa. Conta, care vine mai târziu\nla „Junimea”, este singurul român care a conceput un sistem\nfilosofic cu toate dezvoltările sistemelor marilor filosofi. Nu\napreciez sistemul, apreciez concepţiunea, care este mare şi uni­\ntară şi care dovedeşte puternicia creierului. Dl. Carp este unul\ndin cei mai însemnaţi oameni de stat ai României moderne.\n„Junimea” a mai pus în iveală un specialist superior, pe regretatul\nAlexandru Lambrior, întemeietorul filologiei ştiinţifice la noi în\nţară, acel care a fixat legile fonetismului român şi care, dacă ar\nfi trăit, ar fi fost un filolog cu reputaţie europeană în limbile\nromanice. Dar despre acesta mă voi ocupa îndată în special.\nNu voiesc să uit pe dl. Maiorescu, care a fost sufletul acestei\nmari mişcări şi căruia se datoreşte într­adevăr introducerea meto­\ndelor pozitive în critică, în literatură, în artă şi în filologie. Cetiţi\nConvorbirile până în 1875 şi veţi rămânea înmărmuriţi de acti­\nvitatea acestui om în toate direcţiile şi de siguranţa aprecierilor\nîn toate materiile.\nPot zice că fără dl. Maiorescu n­ar fi fost Convorbiri, n­ar fi\nfost „Junime”, fără dl. Maiorescu şi fără dl. Iacob Negruzzi.\nLa „Junimea” erau foarte multe spirite distinse. Aşa, dl. Pogor\nera un amator literar, care preţuia mai mult decât mulţi profe­\nsionişti. Şi alţii. Dar în capul nimănui nu era concepţiunea\nîntemeierei unei şcoli, ca în capul d­lui Maiorescu.\nDl. Maiorescu era protectorul şi stimulatorul tuturor talen­\ntelor pe care le întâlnea, el aduna tinerii, el îi încuraja, el se\nocupa de fiecare în parte, el da direcţie, şi aceasta la început\nfără nici o altă preocupare. Aşa, cititorii acestor amintiri ştiu că\neu criticasem nişte conferinţe ale d­lui Maiorescu; aceasta nu\nl­a împiedecat ca îndată ce a văzut că am oarecare dispoziţii\npentru muncă, să nu mă îmbrăţoşeze. El a trimis pe Lambrior\nşi pe mine în străinătate, fiind ministru. El a făcut acelaşi lucru\ncu d­nii Tocilescu şi Teodorescu, reprezentanţii şcoalei duşmane\nşi ireconciliabile literare şi ştiinţifice din Bucureşti, campionii\ndin jurul d­lor Hasdeu, Ureche, Petru Grădişteanu şi alţii.\nDar mă opresc asupra acestui subiect, căci aş avea de spus\nfoarte multe.",
  "Alexandru Lambrior la „Junimea”\nPe Alexandru Lambrior şi astăzi îl cunosc moldovenii, chiar\ngeneraţiile tinere, prin tradiţie ca să zic aşa. În Muntenia însă,\nunde n­a locuit niciodată, îl cunosc numai specialiştii filologi şi\nîl cunosc ca pe cel mai mare filolog pe care l­a avut ţara până\nîn 1884, când a murit. Cine ştie în ce hal de înaltă fantazie sau\nde ordinară ignoranţă era filologia română prin 1872, cine îşi\naduce aminte ce sisteme aproape ridicole filologice, ce concepţii\ncu desăvârşire greşite se împlântaseră în spirite, de altmintrelea\nfoarte distinse, cum era şcoala transilvăneană şi acea a Academiei\nRomâne, numai acela poate să­şi facă o idee de înalta operă\nştiinţifică pe care Lambrior o începuse şi din care au rămas, din\ncauza morţei sale, numai începuturile, începuturi însă purtând\npecetea definitivă a lucrărilor ştiinţifice.\nDar n­am a vorbi aici de Lambrior întors din străinătate,\ndupă ce fusese elevul serios şi strălucit al lui Gaston Paris şi al\nlui Darmsteter la şcoala de Hautes études de la Paris. Trebuie să\nvorbesc de modestul profesoraş, care într­o seară s­a dus la\n„Junimea” cu mulţi alţii, şi a rămas până ce „Junimea” s­a stră­\nmutat la Bucureşti, împreună cu dl. Maiorescu.\nPoate nimeni nu l­a cunoscut mai bine decât mine, fiindcă am\nfost colegi nedespărţiţi de la clasa I gimnazială – Lambrior a\nfăcut şcoala primară la Piatra – în liceu, la Universitate şi la Paris.\nEra un spirit distins şi foarte original, original poate mai mult\ndecât trebuia, fiindcă în fiecare lucru i se părea că vede o parte\nnouă, neobservată, asupra căreia se azvârlea cu toată ardoarea\ndescoperirilor noi şi a propagărei lucrurilor inedite. Avea însă\nun lucru bun, revenea cu toată sinceritatea asupra erorilor de\ncare apoi îşi dădea seama, fără să puie nici un amor propriu,\ncalitate aproape exclusivă spiritelor de elită.\nSe născuse la ţară, trăise la ţară. Copilăria sa seamănă cu a\nlui Creangă. De aceea lui Lambrior i­au rămas totdeauna dragostea\npentru ţăran, cultul limbei vorbite de ţăran, entuziasmul pentru\ntradiţiile, poveştile şi literatura poporului şi încrederea că pe\naceste baze trebuie să ducem mai departe cultura. Acest lucru\ni­a determinat cariera de scotocitor al limbei vechi româneşti\nşi, în consecinţă, acea de filolog.\nCalificativul ce ne­a dat dl. Pogor la „Junimea”, adică lui\nLambrior, Tasu şi mie, de cei trei români, nu este exact; adevăraţii",
  "trei români au fost la „Junimea”: Lambrior, Eminescu şi Creangă;\nei aveau cultul de tot ce se apropia de ţăran şi de trecutul lui.\nMie mi s­a dat porecla de român fiindcă mă ocupam de istoria\nromânilor, dar eu eram departe de a judeca cu căldură şi cu\ndragoste viaţa acestui popor, de vreme ce eram simplu orăşan.\nAş putea face următoarea clasificaţie cu privire la cei trei\nadevăraţi români:\nCreangă rămâne ţăran povestitor toată viaţa.\nEminescu se înstrăinează prin spirit şi cultură de viaţa româ­\nnească, rămâne însă legat prin iubirea aproape inconştientă către\ntrecutul acestei ţări, pe care din lipsa cunoştinţelor şi din cauza\nviei sale imaginaţii îl transformă aşa cum îi plăcea. Eminescu\niubeşte un popor român şi trecutul acelui popor, aşa cum el şi­l\ncreează, dar nu cum era în realitate. Şi aici deci o simplă concepţie\nde poet şi de imaginativ.\nAdevăratul român este Lambrior. Pe un fond comun cu al lui\nCreangă, el se ridică prin inteligenţa şi cultura sa la înălţimea\nomului de ştiinţă, care îşi iubeşte profesiunea, dar mai ales\nmaterialul asupra căruia experimentează. Lambrior a iubit mult\nspecialitatea sa, filologia, dar a iubit­o în mare parte şi fiindcă\nîi dădea ocazie zilnică de a se ocupa de trecutul acelui popor,\nde limba populară în care găsea formele cele mai curate, de\nlimba actuală, pe care o diseca cu cruzime, voind să triumfeze\nîn contra curentelor nesănătoase. Avea şi el puţină imaginaţie\nîn felul lui Eminescu – după cum am spus mai sus –, se entuziasma\nlesne, pleca iute pe o cale, dar fiindcă spiritul său era disciplinat\nde la natură şi prin studii căpătase disciplina ştiinţifică, el ştia\nsă se oprească la timp; pe când Eminescu se afunda tot mai\nmult în închipuirile fanteziei sale.\nDin această corelaţie şi afinitate între aceşti trei oameni s­a\nstabilit îndată legătura între ei.\nEminescu niciodată n­a făcut haz de mine, nici eu de dânsul;\nera prea mare deosebire de caracter, de cultură şi de concepţiuni\na lucrurilor.\nCu Creangă iarăşi n­am avut raporturi, fiindcă bănuia în mine\nun teoretic crud, căruia nu­i plac sentimentalismul sau consi­\nderaţiile patriotice şi naţionaliste.\nDin contra, lui Eminescu îi plăcea societatea lui Lambrior,\nşi lui Creangă de asemenea; decât simpatia acestora pentru\nLambrior avea oarecare rezervă. Eminescu şi Creangă n­ar fi\nputut expune faţă de Lambrior tot ce­şi închipuiau şi credeau\ndespre poporul român, ei ar fi găsit în inteligenţa disciplinată",
  "a lui Lambrior o stavilă. Îl iubeau însă fără a­i căuta societatea,\ndar când îl vedeau, simţeau adevărată plăcere.\nPe Eminescu probabil că­l jena mult prietenia mea cu Lambrior;\nmai de câte ori îl întâlnea pe Lambrior, mă întâlnea şi pe mine.\nDe la cele întâi cuvinte ale lui Eminescu, care formulau în genere\no teorie, eu îl contraziceam, zeflemisându­i părerile. Lambrior\nmai prudent şi natură mai ascunsă, măcar că simţea acelaşi lucru\nca şi mine, ori tăcea, ori abonda cam slab în sensul lui Eminescu.\nAceasta îl făcea să creadă că eu sunt un fel de intrus între\namândoi, lucru ce nu era deloc adevărat cu privire la Lambrior.\nDe la un timp m­am hotărât să­i fac plăcere lui bietu Eminescu,\naşa că, când ne întâlneam, eu după câteva minute pretextam o\ntreabă şi plecam, lăsându­i pe amândoi, adică pe un imaginativ\nnaţionalist şi pe un complezent interlocutor.\nCreangă avea un adevărat cult pentru Lambrior, mai ales că\nerau din acelaşi judeţ şi foarte aproape satele lor unul de altul.\nCând era vreo controversă la „Junimea” despre vreo zicătoare\nsau un cuvânt popular, între Creangă şi alţii, cu toţii făceau apel\nla Lambrior; cum afirma Lambrior că se zice, aşa rămânea.\nTot apropo de Lambrior\nFilologia şi limba română la „Junimea”\n„Junimea” s­a ocupat foarte mult cu limba şi filologia română.\nDupă literatură şi critică literară, aceasta a fost cea mai principală\ndintre îndeletnicirile ei. Polemice teribile s­au schimbat pe această\ntemă. Ea a avut în sânul ei distinşi cunoscători ai limbei, precum\ngramatici ca Pavel Paicu, Ştefan Vârgolici şi Quintescu, filologi\nca d­nii Burlă şi Lambrior, în frunte cu dl. Titu Maiorescu.\nCăci pe dl. Maiorescu îl găsim în frunte, atât în literatură\ncât şi în filologie. Dar să mă explic.\nAdevăratul filolog tehnic al „Junimei” era dl. Burlă; acesta\nera versat în ştiinţa nouă filologică, acesta lua un cuvânt din\nlimba sanscrită, îl ducea prin limbile indo­europene, îl aducea\nla limba latină din timpul decadenţei şi­l scotea nou­nouţ în\nlimba română; era metoda lui Bopp din Germania.\nGramaticii se îndeletniceau a stabili regule, a critica pe ale altora.\nDl. Maiorescu, fără a fi filolog de specialitate, poseda de\najunse cunoştinţe ca, cu spiritul său şi cu marele lui bun­simţ",
  "estetic, să poată vedea unde era absurditatea extremelor, să\npoată stabili o justă mijlocie şi apoi să conchidă. Lucrarea sa\nDespre scrierea limbei române este o lucrare nu atâta de erudiţie,\ncât de bun­simţ şi de gust estetic în cercetările limbistice.\nLambrior este la început încă, dar veţi vedea îndată că Lambrior\nabordează chestiuni încă netratate, sau când susţine ideile limbis­\ntice ale „Junimei”, aduce argumente cu desăvârşire noi.\n*\nSe pasiona „Junimea” pentru asemenea chestiuni? Toţi nu,\ndesigur. Erau mulţi zeflemişti, în frunte cu dl. Pogor, pe care\naceste chestiuni nu­i interesau decât din punct de vedere al\nridicolului; din acest punct de vedere însă îi interesau, găsind\nun izvor de glume nesfârşite în sistemele filologice al adversarilor,\npe care specialiştii „Junimei” le combăteau. Ridicolul acelor sisteme\ndădeau ocazie vervei d­lui Pogor să facă apropouri.\nÎn tot cazul, asemenea chestiuni nu dezinteresau complect\npe nimeni, fie dintr­un punct de vedere, fie dintr­altul.\nAstăzi e greu de conceput asemenea interes.\nÎn adevăr, astăzi, de bine de rău, s­a fixat ortografia limbei,\nun fel de ortografie fonetico­etimologică, în tot cazul nimeni\nnu dă mare importanţă ortografiei şi felului cum un autor scrie.\nPentru ce? Pentru că autorul n­are decât o pretenţie, ca să\nexprime ceea ce gândeşte, nu se prezintă cu un sistem ortografic.\nAstăzi chestiile de gramatică sunt numai de domeniul şcoalei\nşi a celor de meserie. Când iese o gramatică, aceasta nu este\nun eveniment decât didactic, ceilalţi autori de gramatică sar\nasupra noului venit, îl critică mai mult ca chestie de tehnică şi\nrutină şi nimic mai mult.\nAstăzi filologia este o ştiinţă cu totul specială, cu dânsa nu\nse ocupă decât un număr restrâns de savanţi, ea nu interesează\npe marele public, cu toate că această ştiinţă are un interes mare,\nfoarte mare, din punct de vedere a descoperirilor care se pot face\ncu ea pe diferite tărâmuri ale trecutului unui popor, pe tărâmul\nistoriei, al rasei, al obiceiurilor, al ideei de justiţie în trecut etc.\n*\nNu tot aşa era acum 30 de ani. Pe atunci chestiunile limbei\ninteresau pe toată lumea, nu numai interesau, dar chiar pasionau;",
  "toţi oamenii cari se ocupau pe tărâmul intelectual, sau aproape\ntoţi, erau filologi, limbişti, fiecare avea un sistem şi propunea\nunul. Bineînţeles că cea mai mare parte erau filologi de fantezie,\npropuitori de sisteme fanteziste, dar care deşteptau susceptibi­\nlităţile de amor propriu incalculabile.\n„Junimea” şi în aceste chestii a avut o notă justă, influenţând\nîn bine stabilirea unei ortografii şi introducând principii sănă­\ntoase şi ştiinţifice în materie de limbă.\nCare era pe atunci starea acestor chestiuni? Şi în contra\ncărui sistem şi căror oameni a avut de luptat „Junimea”? Duşma­\nnul, pe care l­a combătut cu înverşunare „Junimea”, în frunte\ncu dl. Maiorescu, a fost şcoala etimologică transilvăneană, şcoala\nadoptată de Academia Română de pe atunci şi apoi de Ministerul\nde Instrucţie. În contra acestei şcoli, adversarii pe tărâmul lite­\nraturei din cele două capitale ale ţărei s­au găsit de acord. Mişcarea\nnouă, atât la Bucureşti cât şi la Iaşi, respingea ortografia pe care\nşcoala transilvăneană voia s­o introducă.\nPe lângă sistemul etimologic transilvănean, mai era o şcoală\ncontrară, dusă tot aşa de extrem, sistemul fonetic pur, bucovinean.\nCum vedeţi Bucovina şi Transilvania, prin savanţii lor, erau\nireconciliabile; unii cădeau în extrem cu etimologismul lor, alţii\ncu fonetismul lor. Oamenii serioşi nu puteau să aleagă între\namândouă, ci să le combine cel mult, căci acolo era cea mai\nmare parte de adevăr.\nDar fiindcă aceste chestiuni acum nu sunt cunoscute decât\nde specialişti, cred de folos să dau curs amintirilor mele şi să\nschiţez acele sisteme, precum şi luptele pe care „Junimea” le­a\ndus cu acea ocazie. Este o pagină a mişcărei culturale de acum\n30 de ani şi mai bine, pagină pe care nu o pot lăsa albă.\nŞcoala transilvăneană etimologică.\nDicţionarul Academiei.\nOrtografia Ministerului de instrucţie\nToată lumea ştie un lucru: că până acum, nu de mult, românii\nse serviră de literele chirilice, îndată ce începură a scri româneşte.\nCând şi unde literile chirilice fură înlocuite cu cele latine? La noi\nîn ţară foarte târziu. Aşa, eu am început în clasa întâia primară\nla 1858 a învăţa literile chirilice şi numai în clasa a doua la",
  "şcoala de la Trei Erarhi din Iaşi, profesorul meu Măcărescu –\ncare a avut pe urmă şi o gramatică – a început a ne învăţa citirea\nşi cu litere latine. Prin celelalte oraşe ale Moldovei, literile latine\nau fost introduse mai târziu. Prin tribunale cam pe la 1859 şi\n1860 a început transformarea. Am avut în mână dosare din 1859\nşi 1860, în care o hârtie este scrisă cu litere chirilice şi alta cu\nlitere latine. La liceul din Iaşi, când am intrat la 1861, am avut\ncolegi din provincie, cari nu ştiau încă a ceti cu litere latine.\nÎn tot cazul, mişcarea latinistă a intrat şi s­a generalizat\ndestul de târziu.\nPe cât mi­aduc aminte din ce am ştiut odată în această materie,\nSamuel Klein, cunoscutul scriitor român din Transilvania, a scris\nîntâiaşi dată o gramatică, prin care a introdus litere latine în\nlimbă, aceasta înainte de veacul al XIX­lea, iar adevăratul propa­\ngator al limbei latine a fost Şincai, care a scos pe la începutul\nveacului, prin 1802­1803, o gramatică română, poate chiar a\nreeditat gramatica lui Klein – nu pot preciza din memorie. Apoi\na urmat o serie de gramatice române din Transilvania, din care\ncele mai cunoscute la noi au fost Tentamen criticum a lui T. Laurian\nşi Principia de limbă şi de scriptură a lui Cipariu pe la 1841.\nAceşti doi distinşi limbişti au fost obiectul criticilor puternice\ndin partea „Junimei”, Cipariu pentru principiile sale, iar Laurian\nşi Maxim pentru dicţionarul Academiei, cu redactarea căruia\nfuseseră însărcinaţi.\nCând mi­aduc aminte sistemele şi punctul de vedere din care\nplecau, îmi vine să surâd. Ei însă erau foarte serioşi, ei urmăreau\nun principiu: latinizarea limbei române. Şi erau în aceasta preocu­\npaţi de sentimentul naţional, voind să arate pe români ca un popor\nlatin, cu o limbă curată latină, lipsită de orice elemente străine.\nCaut într­adins în Principia de limbă şi de scriptură ca să reproduc\ncu termeni proprii ai lui Cipariu ce voieşte să facă din limba\nromână. El zice: că „semtiesce lips’a de a reduce limb’a (rumâ­\nnească) la una forma mai omogenia, mai primitiva” şi apoi de\n„a reînsufleţi mortele, uitatele, paresitele forme, cuvente şi sem­\nnari; a lepeda slovenismii etc. şi în locul loru a pleni cu termeni\nluaţi, candu alte funtâne ne voru lipsi, dein dialecto romane, a\ntogmi cele împrumutate după formele şi esemplele ce ne înfaci­\nsieaza structur’a limbei, er’nu după linsoretatea buzelor, dupa\nplacutulu oriechielor”.\nCu alte cuvinte, Cipariu voia să dărâme limba veche, să\nclădească o alta nouă, cu elemente noi şi să o scrie cu desăvârşire",
  "almintrelea decât cum se vorbeşte. Academia Română intră în\ncurentul acestor vederi, iar d­nii Laurian şi Maxim încep a lucra\nîn acel spirit dicţionarul românesc.\nAţi cetit vreodată acest dicţionar? Rar găseşti pe ici pe colea\ncâte un cuvânt românesc, el mai mult este latinesc. Aşa că la\nJunimea petreceam adeseori cetind pagini din acel dicţionar,\naşa­numit românesc, pe care un român care nu ştia latineşte nu\nl­ar fi înţeles deloc.\nIată câteva exemple, care ne­au exercitat mult timp verva la\n„Junimea”: aborire: (a naşte înainte de timp) abluire, abiecere,\nabscindere, acclion, addere, additare, adegere, aderare (a estima în\nmonetă) etc.\nÎn 1872, generalul Tell, ministru de instrucţie, decretează pe\naceastă bază o ortografie a şcoalelor; trebuie să adăugăm că acel\nministru nu mergea până a reproduce sistemul întreg, ci caută\na­l mai atenua, dar în fond este tot acelaşi.\nMai mulţi scriitori români adoptară şcoala lui Cipariu şi\nLaurian, precum Eliade­Rădulescu.\nBărnuţiu o răspândi la Iaşi printre discipolii săi; mult timp\nfracţioniştii – partid politic – scriseseră aşa.\nÎn contra acestei şcoli se ridică cu putere dl. Maiorescu şi pe\nurmă dl. Burlă, iar în urma lor toţi oamenii cu bun­simţ din\nţară. Opera, pe care Convorbirile o făcu în această privinţă, fu o\noperă folositoare, ea readuse limba la ce era.\nDespre modul cum Lambrior a combătut şi el această şcoală\nse va vedea mai la vale.\nFonetiştii – A. Pumnul\nPe când în Transilvania înflorea asemenea şcoală, o alta con­\ntrară se înfiinţa în Bucovina, iar Pumnul, în gramatica scrisă în\nnemţeşte, propovădui sistemul fonetismului pur în scriere.\nPumnul susţinea că fiecare cuvânt trebuie să se scrie cum se\npronunţă, fără a se ţine seamă de origina etimologică a acelui\ncuvânt.\nDl. Maiorescu, în articolele sale despre principiile scrierei şi\nîn o critică a sistemului fonetic, arată imposibilitatea acestui\nsistem şi consecvenţele la care el ar ajunge.\nRezultatul a fost că Convorbirile au adoptat un sistem inter­\nmediar, adăogând pe lângă cele 21 de litere luate de la romani,\nmai multe semne pentru diferite sonuri etc.",
  "Toate aceste discuţii şi critice ocupau seri întregi la „Junimea”.\nÎn deosebi dl. Burlă cu articolele sale: observări critice asupra grama­\nticei limbei române de Cipariu, adusese pe dl. Pogor la exasperare.\n— Bine, când aveţi să sfârşiţi cu caraghioslâcurile astea? zicea\nel.\nDrept este că articolele lui Burlă erau foarte indigeste. Acest\nfilolog luase principiile lui Cipariu filă cu filă şi la fiecare idee\nsau cuvânt a canonicului autor el opunea altă părere, altă deri­\nvaţie a cuvântului; incursiunile prin limba sanscrită erau prea\ndese, iar forma în care erau scrise prea somară.\nDe aceea când intra dl. Burlă la „Junimea”, mai mulţi zeflemişti\nse sculau în picioare şi luau pălăriile şi întrebau:\n— Ai ceva filologie în astă­seară?\nBurlă, natură domoală, răspundea râzând:\n— Nu.\nAtunci zeflemiştii respirau cu satisfacţie şi se aşezau pe scaune.\nÎnsă polemicele d­lui Burlă, care au rămas legendare, au fost\ncu dl. Hasdeu. O luptă titanică a doi filologi. Câţi autori şi câte\ndicţionare şi­au aruncat unul altuia în cap campionii! Noroc că\nşi le aruncau de la distanţă. Dar despre această polemică voi\nvorbi la locul cuvenit.\nCeea ce a înveselit mult „Junimea” au fost studiile intermi­\nnabile şi polemicele d­lui Burlă, apropo de cuvântul raţă. Acest\ncuvânt, care reprezintă o pasăre foarte lacomă şi mâncăcioasă,\na fost purtat prin toate limbile indo­europeene spre marea veselie\na membrilor din „Junimea”, care cum vedeau pe dl. Burlă că\nintră, începeau să strige:\n— Raţă, raţă, iaca raţa.\nIar dl. Pogor, după ce i s­a spus, căci el nu citea asemenea\nlucruri, cum etimologia cuvântului raţă derivă de la cuvântul\nnu ştiu care din limba sanscrită, zise într­o seară:\n— Vezi, acum îmi explic gustul particular ce­l simţim mân­\ncând o raţă şi de care nu­mi puteam da seamă; era parfumul\nindo­european al raţelor mele din curte.\nDl. Burlă nu se supăra. Un savant nu se supără de glumele\nprofanilor, el se supără mai cu seamă de observările confraţilor.\nUn savant este un om foarte amabil cu toată lumea; când însă\nvine vorba ca să discute cu confraţii, numai atunci devine feroce.\nArticolele filologice ale d­lui Maiorescu erau citite şi ascultate\ncu interes, nu fiindcă erau ale d­lui Maiorescu, dar fiindcă erau\nscrise clar şi elegant, bine gândite şi cu concluzii precise. Ceea",
  "ce dovedeşte o dată mai mult că nici o specialitate nu este aridă,\ncă totul atârnă de la om, de la specialist. Dl. Maiorescu dădea\narticolelor sale filologice acea turnură literară bine cunoscută şi\nştia să se ridice deasupra chestiilor de derivaţie, de sufixe şi\nprefixe, şi din acel moment el interesa pe toată lumea.\nSistemul, prin urmare, al „Junimei” era următorul:\nLimba trebuie păstrată aşa cum a ieşit din frământarea\npoporului, fără a înlătura cuvintele de origină străină, care au\ncăpătat împământenire. Cuvinte noi trebuiesc primite numai\nacele care aduc idei noi, nuanţe noi sau care îmbogăţesc realmente\nlimba, iar nu acele, care fără a corespunde la o cerinţă de mai\nsus, fac o inutilă şi o dublă întrebuinţare.\nCa etimologie, limba română în cursul veacurilor a căpătat\nsunete noi, pentru care trebuiesc semne deosebite. Însă în ceea\nce priveşte ortografia nu trebuie să se uite că o scriere este o\nîntrebuinţare de semne văzute, cu scop mai mult de a deştepta\nprin ele anume gândiri şi dacă ea, prin natura ei, trebuie să fie\nîn cea mai mare parte fonetică, nu trebuie să se neglijeze că\ntrebuie să fie numai până unde sonul exprimă ideea.\nÎntâia scriere a lui Lambrior\nContinuare cu filologia la „Junimea”\nÎntr­o seară Lambrior şi cu mine ne duserăm la ora obicinuită\nla „Junimea”, unde cum ne văzu dl. Pogor, ne strigă:\n— Veniţi, românilor, că am ceva pentru voi. Astăzi m­am suit\nîn pod, unde ţin o parte din bibliotecă, să caut ceva, şi iată\nce­am găsit...\nEl scoase de sub masă un manuscript de vreo 50­60 de foi\nşi un altul gros de vreo 500 de foi pe hârtie vânătă, ordinară,\nveche.\nNe apropiarăm cu toţii, iar lui Lambrior îi străluceau ochii\nde veselie numai la ideea unui manuscript vechi, de care era\nfoarte amator.\nLambrior luă manuscriptul cel mai subţire şi ceti titlul: Tălmăcire\nromânească a lui Oxenstiern, anul 1870; iar cel gros era intitulat:\nPilde, povăţuiri şi cuvinte adevărate şi poveşti adunate de d­nealui\nVornicul Iordachi Golescu, Jiul reposatului banul Radul Golescul.\n— Lambrior, îi zise dl. Pogor, ia vezi ce poţi face cu ele.",
  "Ce căuta o carte a contelui de Oxenstiern, suedezul, în pod\nla dl. Pogor, moştenit de la tatăl d­sale?\nN­am nevoie să spun că până în veacul al XIX­lea, cărţi tipărite\nerau foarte puţine şi rare la noi în ţară; boierii aveau biblioteci,\ndar biblioteci în manuscripte. Printre manuscriptele curente era\nşi acest fel de filosofie practică morală a contelui Oxenstiern.\nCine o introdusese în ţară, nu se ştie, ştiut însă era că mai\nmulte exemplare se găseau la diferite persoane. Aşa, Lambrior\na găsit cu această ocazie până la 6­7 exemplare din Oxenstiern.\nEra un fel de morală curentă, care a trebuit să placă păturei inte­\nlectuale din veacul al XVIII­lea. Vădit că poeţii Beldiman, Conachi\netc. au trebuit să se inspire din asemenea rare manuscripte, de\nvreme ce lucrările lor sunt presărate cu maxime şi poveţe asupra\nomului, asupra bucuriei, asupra întristărei etc.\nCealaltă carte­manuscript era mult mai interesantă. Erau\naproape 500 de pagini des şi mărunt scrise, care au trebuit să\nocupe un lung şir de ani pe vornicul Iordache Golescul, pentru\nca să adune aşa mare material de pilde, de vorbe, poveşti, isto­\nrioare etc. şi pe care le­a aşezat întocmai ca un dicţionar în\nordinea alfabetică. Vornicul Golescul îşi justifica această mare\ncolecţie printr­o prefaţă care începea cu cuvintele acestea: „vorba\nfără glume pare ca bucatele fără sare etc.”\nDar această colecţie avea ceva particular, avea o parte de\nglume, poveşti, istorioare pur pornografice şi această parte ocupa,\npe cât îmi aduc aminte, aproape jumătate din volum. Nu îşi\npoate închipui cineva ce literatură imensă, bogată, pornografică\nse afla în manuscriptul vornicului Golescul.\nAcest lucru atrăsese atenţia d­lui Pogor şi de aceea el zise:\n— Acuma, ia să cetim ceva din pornografiile vornicului Golescul.\nLa aceste cuvinte pudicul Naum se făcu roşu ca focul şi se\nretrase într­un colţ, pe când iubitorii de pornografii, ca d­nii\nCaragiani, Paicu etc., se apropiară de masă.\nDl. Pogor ceti vreo câteva istorioare – lăsând genul aparte –\nfoarte nostime. Iar Pavel Paicu, d­nii Caragiani şi Xenopol, împreună\ncu noi, ceştilalţi, făcurăm mare haz.\n— Păcat, zise dl. Negruzzi, că asemenea lucruri nu se pot publica.\n— De ce să nu se publice? zice dl. Pogor. Apoi pentru aceasta\ndau eu manuscriptul d­lui Lambrior!\nMare ilaritate.\n— În tot cazul, replică dl. Negruzzi, nu în Convorbiri literare,\ncăci se supără duduca de la Vaslui.\nDeschid un parantez.",
  "Această expresie, duduca de la Vaslui, însemna la „Junimea”\nprotestarea cititorilor în contra publicaţiilor cam licenţioase în\nrevistă. Iată de unde venea origina: Printre abonaţii Convorbirilor\nse afla şi o domnişoară de la Vaslui. Odată s­au publicat în\nConvorbiri nişte poezii prea libere. Imediat dl. Negruzzi a primit\ndin partea acelei abonate o scrisoare, care zicea, foarte gentil,\ncam următoarele:\nDomnule redactor,\nAm cetit numărul din urmă şi mărturisesc că poeziile cutare m­au\nscandalizat. Înţelegeţi, d­le redactor, că o femeie poate orice ceti în\nmod anonim, dar ca să ştie alţii că ea citeşte asemenea lucruri nu­i\ntotuna. Ori, d­ta ştii că eu sunt abonată la Convorbiri literare, prin\nurmare când se tipăresc asemenea lucruri, forţaminte d­ta îţi închipui\ncă eu le citesc şi aceasta mă jenează. Dacă vei continua cu asemenea\npublicaţii, voi fi nevoită a mă dezabona şi cumpăra Convorbirile cu\nnumărul, şi atunci vei putea publica lucruri şi mai pipărate, căci nu\nvei mai şti dacă le citesc, de vreme ce eu nu voi mai fi abonata d­tale.\nNu ştiu dacă această scrisoare a fost trimeasă sau nu d­lui\nNegruzzi; ştiu însă că de câte ori se citea pentru Convorbiri vreo\nlucrare cam liberă, dacă era bună o lua, însă totdeauna adăuga:\n— Bine, bine, poezia e bună, dar ce fac eu cu duduca de la Vaslui?\nÎnchid parantezul.\n— Ştiţi una, zise dl. Negruzzi, de vreme ce dl. Pogor este\namator de literatura lui Iordache Golescul cea pornografică, de\nce nu s­ar publica acea parte, purtând editura Pogor­Pavel Paicu?\nPornografiile adunate de vornicul Iordache Golescul nu erau\nmai grozave decât alte poveşti de asemenea natură. Aşa, ele nu\nîntreceau Decameronul lui Boccaccio, care este aproape o carte\nclasică; erau ceva mai pipărate decât Les cents nouvelles, nouvelles\ncare se citeau la curtea uneia din reginele Franţei, mi se pare\nMargareta de Bourbon – şi altele în genul acesta. Decât, este\nun decât, în veacul nostru fondul pornografic a rămas tot acelaşi,\nnumai forma de a­l exprima s­a mai subţiat – şi poveştile şi\nzicătoarele lui Golescul erau ca formă de multe ori foarte crude.\n*\nDar fiindcă e vorba de acest gen de literatură, să zic un cuvânt.\nE sigur că genul în care omul şi­a exercitat mai mult verva\nşi spiritul, şi a găsit mai multe lucruri hazlii şi apropouri, este",
  "acel pornografic. Fondul mai tuturor literaturilor populare este\npornografia. La ţară trei părţi din glume, zicători şi poveşti\npoartă această pecetie. Literatura antică nu cam prea cunoaşte\ndeosebirea dintre ceea ce este pornografie şi ceea ce nu. Grecii\nşi latinii nu se sfiau de a spune lucrurile pe nume şi a nu lăsa\nneexploatată această parte, care are totdeauna succes, fiindcă se\nadresează la instinctele eterne ale omului.\nShakespeare nu se jenează a pune trivialităţi pe scenă. Molière\nde asemenea. Iar literatura modernă – vorbesc mai cu seamă de\ncea franceză, pe care o cunosc mai de aproape – excelează în acest\ngen. Cu toate silinţele senatorului Beranger şi ale parchetului,\nîn Franţa pornografia înfloreşte. Iar la noi dl. Marghiloman, ca\nministru de justiţie, a trebuit să adauge un aliniat în Codul\nPenal pentru protejarea bunelor moravuri.\nDar unul dintre cei mai de spirit şi ingenioşi pornografi\nliterari a fost, desigur, dl. Hasdeu, în tinereţe, când se afla încă\nla Iaşi. Dl. Hasdeu a fost dat chiar în judecată la Curtea cu Juraţi\npentru atentat la bunele moravuri, din cauza unei nuvele foarte\nspirituale, dar foarte pornografică, numită Mămuca. Dar dl. Hasdeu\na ieşit ca întotdeauna şi din această dificultate în mod glorios,\nproducându­se scandal şi mai mare, chipurile, cu ocazia repri­\nmărei scandalului. A fost o adevărată petrecere apărarea d­lui\nHasdeu în faţa justiţiei.\nŞtiţi cum s­a apărat dl. Hasdeu? A venit cu toată literatura\npornografică antică şi modernă, cu toţi marii poeţi şi marii\nprozatori şi ceasuri întregi a cetit bucăţi piperate din toţi autorii,\nîncât judecătorii, procurorii etc. ziceau întruna: „Destul, destul,\nne­ai convins”. D­sa n­a terminat până n­a făcut demonstraţia\ncomplectă cum că Mămuca sa ar putea figura în colecţia pentru\neducaţia tinerelor fete, faţă de grozăviile pe care le citise. Dl. Hasdeu\na fost achitat.\nDe altmintrelea, vornicul Iordache Golescul, culegând cu îngri­\njire toate poveştile şi zicătoarele pornografice, nu a avut de gând\ndeloc să facă o lucrare imorală, ci din contră o colecţie de litera­\ntură populară.\n*\nCu această ocazie s­a încins în seara aceea la „Junimea” una\ndin acele discuţii vii şi interesante: dacă pornografia poate produce\nlucrări de valoare literară, sau dacă literatura trebuie să se limiteze",
  "numai în tratarea subiectelor decente şi cu exploatarea senti­\nmentelor morale şi educatoare.\n„Junimea” s­a împărţit în două în discuţie. D­nii Naum,\nVârgolici, Culianu, Melik au apărat pudicitatea în literatură.\nCând zic că d­nii: Culianu şi Melik au apărat, zic că au dat din\ncap, apro bând pe ceilalţi, căci papa Culianu n­avea obicei să­şi\nsusţină părerile.\nDin contra, dl. Pogor susţinea că a lăsa la o parte spiritul şi\ninvenţiunea unei aşa însemnate părţi, care ocupă viaţa omului,\neste o ştirbire.\n— Duceţi­vă la Păcurari, striga într­un elan mare dl. Pogor,\nd­voastră voiţi să castraţi literatura.\nTrebuie să adaug pentru înţelegerea cetitorilor că la Iaşi în\nPăcurari stau birjarii scopiţi, sau scapeţii.\nNoi câţiva am susţinut o mijlocie. Noi am susţinut că orice\nsubiect poate fi tratat în artă şi literatură, cu o condiţie: că cel\ncare­l tratează să caute a nu cădea, fie în trivial, fie în obscenitate\ngrosolană. Şi aceasta nu din punct de vedere moral, ci fiindcă\natunci nu mai este artă.\nLa aceasta adversarii ne răspundeau că cu teoria noastră n­am\ntranşat nimic, fiindcă mijlociile nu rezolvă chestiunile şi nici nu\nstabilesc teorii.\n— Da, adăugam noi, dar nici adevărul nu­l poţi găsi niciodată\nîn extreme.\nÎn timpul acesta Lambrior îşi luase amândouă manuscriptele\ncu dânsul binişor ca să le ducă acasă.\nMai mulţi se întrebară la ieşire ce are să facă Lambrior cu\naseme nea manuscripte. În adevăr, manuscriptele nu erau vechi\nca să aibă o valoare din acest punct de vedere; cel mai vechi\nera de la sfârşitul veacului al XVIII­lea. Contele de Oxenstiern\nnu s­a bucurat niciodată de o reputaţie de mare scriitor, iar o\nparte din manuscriptul lui Iordachi Golescul nu­l putea utiliza:\npartea pornografică.\nCu toate acestea, seara viitoare la „Junime” Lambrior veni –\nşi eu care­l cunoşteam foarte bine constatam că avea un aer\ncurios, nu aerul obicinuit. Câţiva colegi, ca Ştefan Vârgolici,\nXenopol, observară şi ei acelaşi lucru.\n— Ce are Lambrior astă­seară? întrebară aceştia. E impacient,\nnervos şi cam agresiv.\n— Cloceşte ceva, zise unul.",
  "— Ce să clocească, zic eu, a şi scos pui, sunt sigur. Lambrior\ntrebuie să fi adus ceva de cetit la „Junimea”.\nDl. Xenopol îl apostrofă cu tradiţionalul cuvânt:\n— Scoate­o, scoate­o!\nLambrior făcea nazuri.\n*\nTrebuie să zic câteva cuvinte de caracterul acestui om distins.\nLambrior avea un caracter cam ascuns. El nu era făţarnic,\nadică nu se prefăcea că simte ce nu simţea, nici nu spunea ce\nnu era adevărat, dar ţinea în sine ascunse lucruri pe cari ar fi\nputut foarte bine să le comunice altuia, şi pe care nu le comunica\ndin cauza unui fel de modestie, amestecat cu îngâmfare – dacă\npot să mă exprim aşa.\nLambrior era modest, foarte modest, dar modestia lui ascundea\nsub ea sentimentul de încredere în valoarea sa personală; nu\navea modestia omului care se îndoieşte de ceea ce preţuieşte,\nci modestia acelui care voieşte să se arate mai puţin decât este\nîn realitate. De aceea se întâmpla următorul lucru: dacă nu\ncăutai să­l răneşti în amorul său propriu, Lambrior era fiinţa\ncea mai blândă; îndată însă ce­l atingeai la vreo coardă simţitoare,\nLambrior izbucnea cu o violenţă, de care nu credeai că e capabil\nun om care de obicei era bun, blând şi inofensiv.\nÎn adevăr, era foarte susceptibil şi foarte bănuitor; o vorbă\naruncată în aer îl neliniştea, crezând că este vorbă de descon­\nsiderare la adresa lui.\nDe multe ori mă sfădeam cu dânsul în această privinţă şi­i\nziceam:\n— Bine, mă omule, nu vezi că te superi şi te înfurii degeaba\npe oameni? Tu preţuieşti mult, foarte mult; eu care te cunosc,\nşi toţi ceilalţi cu mine ştiu lucrul, însă cu aerul tău pâşav şi\nmodest, tăcând, neamestecându­te în discuţii, cum voieşti să te\npreţuiască alţii care nu­ţi cunosc valoarea ta? Produce­te, scrie,\nvorbeşte şi tu.\n— Apoi eu nu voiesc să fac pe fanfaronul, nu voiesc să întreţin\nlumea cu persoana mea.\n— Apoi dacă nu voieşti aceasta, nu te supăra când oamenii\nnu­ţi dau valoarea cuvenită.\nAsemenea scene se petreceau, bineînţeles, când Lambrior\nîncă nu era cunoscut decât într­un cerc intim. Căci acest fel de",
  "nătângie a lui l­a făcut ca dintre noi el să fie cel din urmă care\na început să publice în Convorbiri. De mult Xenopol tratase\ndiferite chestii, de asemenea şi eu. Iar cele două manuscripte,\nde care am vorbit mai sus, nu fură pentru Lambrior decât o\nocazie ca să­şi expuie o serie de idei pe care le avea, adică de\natunci de când începuse şi el a se ocupa, ca şi mine, de chestii\nde istorie, de filologie etc.\nÎn deosebire de mine, lui i­au plăcut totdeauna cărţi vechi,\nmanuscripte. Iar pe când pe mine mă atrăgeau studiile istorice,\nel avea o mare slăbiciune pentru limba românească şi, prin\nurmare, pentru filologie.\nLa „Junimea” erau două curente limbistice. Întâi era curentul\ndominant al d­lui Maiorescu, care era de părere ca limba să fie\nscrisă ţinându­se seamă de influenţa culturei noi, recent căpă­\ntată, limba Convorbirilor şi a tuturor literaţilor buni de la Iaşi,\nprecum d­nii Iacob Negruzzi, Nicu Gane etc. Era aproape limba\npe care o vorbim şi scrim astăzi cu neologismele ei. Acest curent\nera predominant şi am vorbit deja mai sus de dânsul. Celalt era\ncurentul celor trei români, care voiau să reînvieze limba scrisă\nîn veacul al XVIII­lea şi în jumătatea celui al XIX­lea, sau mai\ndrept limba poeţilor Conachi, Beldiman şi a scriitorilor Costachi\nNegruzzi precum şi Vasile Alecsandri înainte de 1858, neadmi­\nţând nici un neologism, îndată ce cuvânt românesc sau romanizat\nexista.\nEra o reacţiune extremă, pentru a combate altă extremă: a\ntransilvănenilor şi latiniştilor, care, precum am arătat, voiau să\nalunge din limbă chiar cuvinte româneşti frumoase, pentru a le\nînlocui cu neologisme latine sau latinizate.\nLambrior era partizanul acelei şcoli; el voia, după cum se va\nvedea îndată, ca noi să scrim limba pe care poporul o vorbea şi\npe care o cultivaseră poeţii şi scriitorii din veacul al XVIII­lea\nşi de la începutul veacului al XIX­lea. Partizanii acestei şcoli,\nînsă partizani mai moderaţi, era Alexandru Xenopol, eram şi eu\npână la oarecare punct.\nDe aceea scrierile noastre din acel timp se simţesc de această\npreocupaţie.\nAşa, cel dintâi studiu pe care l­am publicat în Convorbiri am\ncăutat să­l scriu în această limbă; zic că am căutat, fiindcă îmi\nvenea foarte greu să scriu o limbă pe care n­o vorbeam întocmai.\nAşa, primul studiu al meu îl intitulasem: „Studiu asupra atârnărei",
  "sau neatârnărei românilor...” etc. Un capitol era intitulat: Înrâurirea\nslavonă”.\nDar, o repet, acest fel de a scrie îmi dădea mare muncă, căci\nscriind eram preocupat deodată de două lucruri: întâi de ceea\nce am să scriu, şi al doilea de cuvintele de care să mă servesc.\nNatural îmi venea în minte cuvântul de influenţă, trebuia să­l\nînlăturez şi să mă gândesc a­l înlocui cu înrâurire; în minte îmi\nvenea cuvântul independenţă, trebuia să­l îndepărtez şi să pun\nneatârnare. Această muncă merge la un mic studiu, dar nu se\npoate persista într­o lucrare mai mare.\nÎn adevăr, cât timp am scris studii pur de doctrină şi fără\npolemică, m­am silit să­mi plătesc luxul unei purităţi de limbă\nîn sensul şcoalei de noi concepută; dar când îmi cetiam articolele\npublicate, ideile mi le recunoşteam, iar limba parcă era a altuia,\nnu a mea.\nŞi cu această ocazie să zic o vorbă de Vasile Conta. El vine în\nţară din Belgia în 1874. Într­o zi văd că intră la mine şi­mi spune:\n— Panule, am cetit studiile tale, sunt foarte bune, dar ce fel\nde limbă întrebuinţezi? De unde ai scos tu limba asta? Ce\nînseamnă acest arhaism? Lasă­l la dracu şi scrie cum vorbeşti,\nca toată lumea.\nTrebuie să adaug că despre Conta ca junimist voi vorbi mai\ntârziu, căci acest om superior s­a dus la „Junimea” după ce\nplecasem eu la Paris şi îl regăsesc acolo când mă reîntorc.\nCeea ce mă sfătuia Conta să fac, am făcut de nevoie. Când\nam început a face critica istoriei d­lui Hasdeu, o furtună s­a\nridicat de la Bucureşti în contra mea; am trebuit să polemizez,\npolemici foarte acerbe, după cum se va vedea foarte târziu. Şi\natunci, preocupat ca să răspund şi să atac pe adversari, am lăsat\ndeoparte limba curat românească, cu care nu eram deprins, şi\nam început a scri în fuga condeiului limba obicinuită, aşa cum\nmai toţi o vorbim.\nLui Lambrior i­am spus:\n— Ascultă, omule, ştii că m­am hotărât să renunţ la propa­\nganda unei limbi curate, căci tare îmi vine greu să fac pe propagan­\ndistul. Tu ai trăit la ţară, tu cunoşti perfect limba ţăranului, eşti\nfoarte obicinuit cu ea, prin urmare îţi vine uşor ca să gândeşti\nîn această limbă. Eu însă sunt un covrigar de oraş, mai departe\ndecât pe dealurile Galatei şi a Cetăţuei, iar din partea Basarabiei\npână la Ungheni, n­am fost. Deci scriind trebuie să gândesc\nîntr­un fel şi să traduc apoi gândirea în cuvinte care nu­mi vin",
  "deodată în minte. Apoi cu aceasta îmi şi mai îngreuiez stilul şi\npăcat, fiindcă trebuie să răfuiesc straşnic pe Teodorescu şi Tocilescu,\ndiscipolii lui Hasdeu.\nAcestea le arăt pentru a lămuri scena de la „Junimea” pe care\nam să o descriu.\nSpusesem rândul trecut că Lambrior venise cu două studii\nasupra manuscriptelor pe care i le dăduse dl. Pogor.\nÎn seara aceea nu­mi aduc aminte dacă era dl. Maiorescu la\n„Junimea”.\nLambrior citi studiile sale despre limba română veche şi nouă\nşi despre literatura poporană (manuscriptul lui Iordache Golescu).\nFu ascultat cu atenţie, căci Lambrior era stimat şi iubit la „Junimea”.\nDupă lectură, urma să se facă discuţia.\nCel dintâi care luă cuvântul fu dl. Iacob Negruzzi:\n— Bine, Lambrior, d­ta ai lucruri minunat de bune, dar prea\nmergi departe cu limba veche; adică de ce nu zici traducător şi\nzici tălmăcitor. Pe urmă, ia dă manuscriptul să caut o frază, care\nm­a izbit.\nÎn adevăr, dl. Negruzzi citi următorul pasaj: „Ca limbă, care\npoate sluji de pilduire a celor care vor să mai vorbească şi să scrie\nlimba românească şi nu ţintesc la dărăpănarea ei desăvârşită,\nfără nici un temei poreclită propăşire”.\n— Asta­i ca în psaltire, zice dl. Pogor. Căci în definitiv, ce\nvoieşti? Voieşti să ne întoarcem la limba de acum 100 de ani?\n— Nu voiesc deloc, strigă Lambrior încălzindu­se, voiesc ca\nsă vorbim o limbă curată, iar nu o limbă stâlcită şi schimonosită\nca cea de astăzi. Când am cuvântul noroc de ce să întrebuinţez\npe acela de fortună, când am cuvântul de prieten de ce să­l înlo­\ncuiesc cu acela de amic, când am dragostea ce­mi trebuie amorul,\ncând am cuvântul de dar pentru ce să introduc pe acela oribil\nde cadou?\n— Dar unele din aceste cuvinte sunt slave, obiectă cu timi­\nditate Miron Pompiliu, care în calitatea sa de transilvănean era\npartizanul ascuns al limbei lui Cipar, Laurian şi Maxim.\n— Slavii? ripostă Lambrior înfuriat. Apoi să­ţi dovedesc că\ncuvintele acestea, deşi slavone, sunt mai româneşti decât ale\nd­tale latine, fiindcă ele au intrat în geniul limbei noastre, s­au\ncristalizat; pe când cuvintele d­tale latine sau franţuzeşti nu le\nmai poţi introduce decât stricând structura limbei şi lovind în\ngeniul ei. Aşa, mă întreabă cineva: „De unde ai cuţitaşul acesta?”\nÎn limba poporului răspund: „Îl am de dar”. Cu limba franţuzită",
  "trebuie să zic: „Îl am cadou”. Iată deci că am schimbat construcţia,\ncăci trebuie să dau afară prepoziţia de.\nDe ce, continuă Lambrior, madame în loc de doamnă? Iată ce\ncaraghiozlâc iese ca limbă: Mă adresez cuiva şi­i zic: „Să spui\ndoamnei închinăciuni”. Doamna este un substantiv feminin şi are\nterminaţia femenină. Ia să vedeţi cum iese cuvântul madame în\nloc de doamnă. „Să spui lui madame X închinăciuni”. Prin urmare iată\nun cuvânt femenin care în româneşte are articolul ca substantivele\nbărbăteşti. Tot aşa şi cu cuvintele Marie, Sofie. Să spui lui Marie,\nsă spui lui Sofie etc.\nObservaţia lui Lambrior fiind foarte justă, nimeni nu găsi\nsă­i obiecteze ceva.\n— Foarte bine, zise Ştefan Vârgolici, şi eu sunt de părerea\nta, decât trebuie o măsură: până unde să mergem în trecutul\nlimbei?\n— Sunt şi eu, continuă Lambrior, în contra arhaismelor şi a\nconstrucţiilor arhaice. Aşa, de exemplu, nu sunt pentru limba\nzicătorilor şi a proverbelor, nu sunt pentru inversiunile ce găsim\nîn cronicari, dar sunt pentru orice formă care astăzi încă se\npoate întrebuinţa şi sunt contra chiar alungărei cuvintelor slavone\nde care sunt legate idei şi cu care s­au format fraze plastice,\nreprezentând în limbă nuanţe de idei.\n— Eşti pentru cuvântul nădejde şi a nădăjdui? întrebă dl.\nNegruzzi. Mie mi se par prea ruseşti: părăseşte­le Lambrior.\n— Ba nu le găsesc defel, răspunse Lambrior din ce în ce mai\nîncălzit, fiindcă dacă le părăsesc însamnă că trebuie să părăsesc\nnişte expresii foarte frumoase. Aşa, pot zice eu „a trage speranţă”\npe când zic perfect „a trage nădejde”? Apoi am pierdut prin această\nfrumoasă zicătoare: Cumintele făgăduieşte şi nebunul trage nădejde.\nAici „Junimea” izbucni în râs, fruntea tuturor se descreţi şi\nglumele începură.\n— Bine, hai să­ţi concedăm şi pe nădejde şi pe a nădăjdui. Dar\nLambrior, fii modest, nu abuza de indulgenţa noastră, nu cere\nsă­ţi concedăm prea mult, zise dl. Pogor.\n— Cuvântul vreme în loc de timp trebuie să rămâie? întrebă\nun junimist pe Lambrior.\n— Se înţelege că da, răspunse cu vivacitate Lambrior, din\ncuvântul vreme avem devreme şi diminutivul devremior. Se poate\nceva mai graţios?\n— Apoi cu tine şi cu explicaţiile tale toate slavonismele sunt\ngraţioase şi necesare, zise Xenopol.",
  "Veselia fiind generală, Lambrior se veseli şi el, căci simţi că\nare succes cu exemplele sale şi Lambrior era un om foarte curios:\no mică contrarietate îl făcea mut şi morocănos; îndată ce i se\nlinguşea puţin amorul propriu, atunci devenea de o veselie scân­\nteietoare, cuvintele şi glumele curgeau din gura lui, unele mai\nhazlii decât altele.\n— Am să vă cer, adăogă Lambrior râzând, încă o graţie. Să\nnu surguniţi cuvântul dragoste; căci ce ar fi lumea asta fără\ndragoste?\n— Ar fi lumea cu amor şi tot ar fi, zise dl. Pogor.\n— Da, replică Lambrior, mai în vervă decât oricând, dar n­ar\nfi totuna. Aşa de pildă: o babă bătrână iubeşte pe un flăcău.\nCum să­l ademenească? În limba poporului este răspuns: Baba\nva căuta ca să­şi facă de dragoste. Traduceţi­mi cu amorul d­voastră\na­i face de dragoste! Poate a­şi face de amor? Apoi, este ceva mai\ngingaş decât expresia a se da în dragoste? Întreb la ţară pe o\nfemeie: „Da’ Anica ce mai face? – Ce să facă, s­a dat în dragoste\ncu Ion”. Vede cineva doi tineri, un flăcău şi o fată, îmbrăţoşaţi,\nîndată mă cheamă şi pe mine şi mi­i arată: „Ia uite, Lambrior,\ncum se drăgostesc cei doi”. Aveţi un echivalent în limba d­voastră\ncea nouă? E drept că puteţi zice de o femeie că e gentilă sau\ncă­i picantă. Eu prefer să­i zic că are drăgănele.\nLa această tiradă nostimă ca formă şi foarte serioasă în fond,\n„Junimea” izbucni într­o veselie şi mai mare. S­a pus la vot dacă\ncuvântul dragoste trebuie să rămâie şi cu umanitate, ba chiar cu\nentuziasm, se votă menţinerea acestui cuvânt.\n— Aşa filologie mai înţeleg şi eu, strigă dl. Pogor, iar nu\nsanscrita lui Burlă şi sufixele şi prefixele din gramatica lui\nVârgolici. Bravo Lambrior, să ştii că din astă­seară ai dragostea\nmea.\nLambrior, din ce în ce mai în vervă, adause:\n— Este aşa de adevărat că o dată ce o limbă şi­a stabilit\nstructura ei, orice elemente noi intră ca corpuri străine, încât\nchiar dacă voieşti să o îmbogăţeşti cu alte cuvinte din limba\nmaternă, încă noile cuvinte nu mai pot să se asimileze şi să facă\ntrup cu cele vechi, măcar că, o repet, pot să aibă aceeaşi origină.\nAşa, din cuvintele titio şi plecatio poporul a făcut tăciune şi plecă­\nciune. Poţi însă astăzi din cuvintele natio, factio, să faci năciune\nşi făcciune, aşa cum câţiva caraghioşi se silesc? Nu, ci va fi naţie\nşi fracţie, cel mult naţiune şi fracţiune.",
  "*\nM­am întins asupra acestora pentru a arăta ce spirit distins\nşi ce original observator era Lambrior, şi cum avea toate aptitudinile\nca să devină un mare filolog, dacă ar fi trăit. Evident însă că,\nîn fond, teoria lui Lambrior cu o limbă curată românească era\nexagerată; el nu voia să ţie seamă în ruptul capului de influenţa\nirezistibilă a culturei noi, care vrând­nevrând lasă urme în limbă,\nîn ciuda regulelor şi chiar a naturei limbei. De altmintrelea,\ndupă ce s­a întors de la Paris, unde a făcut cum am spus cursul\nla „Hautes études” cu profesorul Gaston Paris, a revenit asupra\nacestei intransigenţe, la sentimente mai moderate şi mai juste.\nLambrior în studiile sale, pe care le citise la „Junimea”, a\ncam abuzat pe socoteala inovatorilor, pentru a­şi bate joc de\ndânşii. Aşa pentru ca să se vadă cum literatura pierde din farme­\ncul ei cu neologismele, a pus în comparaţie o bucată de a lui\nEliade scrisă cu neologisme şi alta a poetului Conachi, dintr­o\nscrisoare „către Zulnia”.\nNu mă pot opri de a nu reproduce aceste bucăţi. Iată versurile\ndin Oracol la România a lui Eliade:\nDe atâţi ş­atâţia seculi un geniu te protege\nCa scutitorul angel şi mistic ca o sphynge\nAceasta e credinţa ce avuşi d­eterna lege;\nCă bunele principe dau consequenţi mai bune\nCă ceea care semeni, aceea vei culege.\nLicurg spre a­ntări legea în cuget îşi propuse\nS­abdice la coroană, la interes­umane,\nL­affectiune, la patrie, căminele străbune\nŞi zice o viri ai Spartei, prunci, virgini şi matroane\nJuraţi a ţine legile intracte, inviolate\nJuraţi că numai legile au drept de suverane etc.\nAcum, iată scrisoarea poetului Conachi „Către Zulnia”:\nDin toţi muritorii lumii cel mai în nenorocire\nŞi dintre toţi pătimaşii cel mai mult în osândire\nEste omul care­ţi scrie! Mai pomeneşte­l tu oare?\nAh! de nu­l vei mai cunoaşte de pe slove şi scrisoare!...\nCunoaşte­l de pe­a lui lacrămi ce le­i găsi pe hârtie...\nEvident că o bucată nu se poate compara cu cealaltă. Numai\nLambrior uită că Conachi a fost poet, însă Eliade nu.",
  "XVIII\nAniversările „Junimei”\nÎntr­o seară, „Junimea” fusese la dl. Pogor. În momentul când\neram să plecăm cu toţii, dl. Jacques Negruzzi ne opreşte, zicându­ne:\n— Apropo, să ştiţi că de sâmbătă în două săptămâni are loc\nbanchetul aniversărei „Junimei”...\n— Şi a Convorbirilor literare? întrebă un nou venit.\n— Nu, rectifică dl. Pogor, ci numai a „Junimei”. Noi n­avem\nnimic a face cu acea revistă proastă, în care Jacques tipăreşte\ntot felul de lucruri, care nu se citesc aici. „Junimea” a existat îna­\nintea Convorbirilor şi va exista şi după ele. Convorbirile nu pot trăi\nfără „Junimea”, dar „Junimea” trăieşte fără Convorbiri, ea este eternă.\n*\nTrebuie să fac două digresiuni.\nÎntâia.\nConvorbirile nu era proprii ale societăţei „Junimea”, ci mai\nmult ale d­lui Negruzzi, care le dirija şi se ocupa cu ele. De\nmulte ori se publicau în Convorbiri lucrări care nu se citiseră la\n„Junimea” sau care, citite, se găsiră mediocre sau proaste.\nLa reproşurile care i se făceau d­lui Negruzzi în această pri­\nvinţă, d­sa răspundea cu drept cuvânt:\n— Revista trebuie să iasă regulat în atâtea coli. Dacă ar trebui\nsă public numai lucrurile bune, atunci Convorbirile ar trebui să\niasă cel mult o dată la trei luni.\nDe Convorbiri, când ele publicau ceva mediocru, sau vreo\nfarsă de a d­lui Hasdeu, se lepăda toată lumea; dl. Maiorescu\ncel întâi. Aşa cu ocazia publicărei celei a doua farse La noi e\nputred mărul a d­lui Hasdeu, dl. Maiorescu – după cum se va\nvedea – a făcut o întâmpinare, declarând că d­sa nu răspunde\ndecât de aceea ce subsemnează.\nCu toate acestea, era o legătură între „Junimea” şi Convorbiri\nliterare, necontestat. În cei întâi ani „Junimea” contribuia la între­\nţinerea revistei, şi a încetat subvenţia numai când Convorbirile\nau început a­şi scoate cheltuielile. Ba chiar când Convorbirile au",
  "început, chipurile, a produce ceva, dl. Negruzzi s­a crezut dator\nca să comunice acest lucru „Junimei” şi să­i propuie ca să împartă\ncâştigul între toţi.\nAşa, într­o seară, dl. Negruzzi ne zise:\n— D­lor, anul acesta Convorbirile au adus profit doi galbeni\njumătate. I­am adus ca să­i împărţim, adăogă râzând.\nJunimiştii răspunseră şi ei prin râs.\nA doua digresiune.\nDl. Negruzzi, pe lângă directorul Convorbirilor, mai era şi\nfactotum al societăţei „Junimea”. Nimic nu se făcea fără d­sa.\nÎn toate chestiile, d­sa lua iniţiativa. Iubea Convorbirile, iubea\nsocietatea şi era activ şi întreprinzător. De aceea, pentru banchetul\naniversărei, tot d­sa lua iniţiativa: alegea localul banchetului,\nstabilea preţul, încasa cotizaţiile etc.\nCând cineva avea ceva care se raporta la „Junimea”, tot la dl.\nNegruzzi se adresa. Dl. Pogor, cu indolenţa sa cunoscută, nici nu\nvoia să audă de asemenea lucruri. Şi ceea ce e mai nostim este\ncă tot el învinuia – în glumă bineînţeles – pe dl. Negruzzi că\nse amestecă în toate.\n— Al dracului ţiganul ista, zicea, se amestecă în toate.\nLa care dl. Negruzzi răspundea:\n— Apoi dacă ar rămânea treaba ca Pogor să facă ceva la\n„Junimea”, desigur că noi n­am avea nici şedinţă, nici gazetă,\nnici prelegeri populare, nici banchet. Este un adevărat lazzarone,\ndeviza lui este: „un dolce farniente”.\nIată de ce în acea seară tot dl. Negruzzi ne înştiinţa despre\nţinerea banchetului aniversărei „Junimei”.\n*\nAcest banchet se ţinea în toţi anii aproape regulat. De când?\nNu ştiu. El avea particularităţile lui, despre care voi să mă ocup.\nAm spus că „Junimea” era o societate deschisă, cu deviza\ncam pretenţioasă: „entre qui veut, reste qui peut”.\nNu era de mirare ca într­o seară să vezi pe cineva nou venind\nla „Junimea”. După prezentaţiile cuvenite, noul venit îşi lua locul\nşi nimeni nu se mai ocupa de dânsul. Câteodată nici prezentaţii\nnu se făceau, cei vechi se întrebau încet unul pe altul: „Cine­i\ndomnul?” şi atâta. Dacă noul venit mai continua încă câteva seri,\natunci cunoştinţa se făcea în mod natural, iar persoana devenea\nde fapt junimist. Din contra, dacă acest aer de indiferenţă şi de",
  "răceală a „Junimei” îl intimida sau îl supăra pe noul venit, acesta\nînceta de a mai frecventa vinerile şi nimeni nu se mai ocupa de\ndânsul.\nCâteodată, vreun membru curios întreba:\n— Apropo, ce s­a făcut dl. X?\n— Nu ştiu, răspundea dl. Negruzzi; nu mai vine la „Junimea”.\nÎl întâlnesc pe stradă, mă salută, dar atâta.\nIar dl. Pogor repeta cu emfas deviza:\n— „Entre qui veut, reste qui peut”.\nLa banchetul de aniversare nu era aşa; nimeni nu putea să\nvină, decât având o invitaţie personală, şi numai junimiştii serioşi\nsau constanţi, vechi şi noi, primeau invitaţie.\nSă explic. La literatură, ştiţi că nu se prea îngrămădeşte\nlumea, dar la banchete, da. Cu douăzeci şi cinci de lei tacâmul,\nar fi voit mulţi să­şi plătească luxul de a participa la banchetul\nsocietăţei „Junimea”, pentru ca a doua zi să povesteaseă cele\nauzite şi văzute, cu mândrie. Decât, în acest caz, banchetul n­ar\nfi fost în adevăr al „Junimei”, ci un fel de banchet, fără nici o\nculoare determinată.\nDe aceea dl. Negruzzi era foarte riguros asupra invitaţiilor.\nPe cât mi se spunea, el avea o listă veche de numele celor întâi\njunimişti. În fiecare an, el consulta acea listă, ştergea pe cei\nmorţi, adăoga pe cei noi, iar părăsirea frecventărei „Junimei” din\ncauze independente nu făcea să se piardă dreptul de junimist\nşi acela de a fi invitat la banchet.\nAşa, un junimist oarecare era nevoit să părăsească Iaşul şi\nsă se mute la Craiova, de exemplu; natural că nu mai putea\nfrecventa un an sau doi „Junimea”. El primea însă, la Craiova,\ninvitaţia pentru banchet, şi făcea tot posibilul ca să vină. Aşa,\nde exemplu, colonelul Cerchez şi colonelul Scheletti erau în\ngarnizoană în diferite oraşe; asta nu­i oprea să figureze pe lista\nd­lui Negruzzi şi să fie regulat invitaţi la banchet.\nPe urmă, era un fel de solidaritate între membrii „Junimei”.\nCine fusese junimist practicant, rămânea junimist în orice parte\nlocuia. Serile vedeai intrând pe cineva, necunoscut pentru noi\ncei tineri, dar care era salutat cu strigăte de veselie de cei bătrâni.\nEra un vechi junimist, care având afaceri în Iaşi, nu putea să plece\nacasă până nu venea să petreacă o seară la „Junimea”. Cam în\nasemenea împrejurări am văzut o dată acolo pe colonelul Cerchez.",
  "*\nRevin la preparativele pentru banchet.\n— Fiind unii dintre d­voastră noi, zise dl. Negruzzi, poate\nnu cunoaşteţi obiceiurile banchetului aniversărei. Iată­le: întâi\ntrebuie să domnească veselia cea mai mare; cine nu se simţeşte\ncă poate fi vesel, să nu vină. Al doilea, trebuie să se facă mult\nspirit – fiecare trebuie să fie de spirit...\n— Valeu, strigă Miron Pompiliu, şeful caracudei, atunci ce\nne facem noi?\n— D­voastră, continuă dl. Jacques Negruzzi râzând, ne veţi\nservi nouă, ăstorlalţi, ca să facem spirit, şi, prin urmare, tot\naveţi să serviţi la ceva.\nApoi uitându­se la Mirmilik, care­şi trăgea teribil musteaţa,\ncontinuă râzând:\n— Al treilea, Mirmilik nu­şi va mânca musteaţa la masă căci\nam comandat un menu foarte copios. Al patrulea, fiecare junimist\ntrebuie să aducă o bucată literară plină de spirit, iar Culianu este\nspecial invitat să prepare asemenea bucată, căci toată speranţa\nnoastră de veselie o punem în verva lui Culianu şi în calităţile\nsale literare.\nAici Papa Culianu plecă ochii în jos şi mormăi ceva. „Junimea”\nzbucneşte în aplauze.\n— Papa Culianu a vorbit, strigară cu toţii, şi l­a pus la rezon\npe Negruzzi.\nÎn mijlocul hazului general, dl. Negruzzi continuă:\n— Bucăţile literare vor fi sărate, pipărate chiar, nu mă tem de\nduduia de la Vaslui, fiindcă ele nu se vor publica în Convorbiri, iar\ninvitaţie la banchet nu­i trimet. Ştiu că Pogor are să fie în largul\nlui, căci el nu poate vorbi două vorbe, fără să zică vro... Naum este\nobligat să asculte toate compoziţiile pipărate şi sărate, poate aşa\nva mai pune oarecare sare în versurile sale, făcute din lapte cu orez.\nAici dl. Naum se înroşi, şi fiindcă era foarte susceptibil, nu\ni­a cam plăcut gluma d­lui Negruzzi.\nÎn timpul acesta dl. Maiorescu râdea, apoi cu un aer cam\nconstrâns zise şi el:\n— Da, d­lor, cu toţii trebuie să aducem câte o lucrare.\n— Chiar şi Bodnărescu o lucrare veselă? întrebai eu.\nBodnărescu trecea la „Junimea” drept poetul şi literatul cel mai\nsobru, mai toate lucrările sale se terminau cu pustiu şi cu nimica.",
  "— Desigur că da, adause Lambrior. El ne va ceti un pasaj\ndin nuvela sa: O casă părăsită.\nEra o nuvelă lungă şi foarte anostă, plină de reflecţii pesimiste.\nBodnărescu începu să râdă căci, cum am spus, el era un om\nfoarte bun, foarte blând şi căruia îi plăcea să asiste la veselia altora.\nDl. Pogor rămăsese de câteva minute pe gânduri, în fine zise:\n— Am înţeles acuma, maistrul (Maiorescu) are să ne aducă\nşi el o lucrare la banchet.\nDl. Maiorescu dădu din cap şi îşi trase barbişonul.\n— Eu, d­lor, zise dl. Caragiani, am să vă spun la banchet din\nnou povestea „ţiganului cu perjele”.\n— Ce dracu, zise dl. Negruzzi, tocmai la banchet!...\nŞedinţa se ridică.\nEra la „Junimea” un profesor, Ionescu – care­i mort mi se\npare acuma şi care luase la serios discursul d­lui Negruzzi. Ieşind\nîn stradă, el îmi zise:\n— D­le Panu, trebuie cu toţii să aducem o bucată comică?\n— Ia taci, d­le, i­am răspuns, n­ai înţeles că era glumă?\nSpiritul nu se comandă.\nBietul om uşurat de această povară se duse acasă, unde probabil\ndormi liniştit.\n*\nDin „Junimea” făceau parte mulţi militari. Mai întâi, doi coloneli\nşi anume: colonelii Scheletti şi Cerchez; apoi Şerbănescu – mi\nse pare căpitan pe atunci – şi căpitanul Bengescu, actual general\nîn retragere; pe atunci căpitanul Bengescu făcea parte din linie,\nnu din intendenţă.\nCe însamnă patima teatrului! De pe atunci dl. Bengescu avea\naceastă patimă. În 1871 deja comisese o piesă: O palmă la bal\nmascat, comedie într­un act, publicată în Convorbiri. Mi­aduc\naminte că cetind­o nu mi­a plăcut, era o comedie pe calupul\ncelor franţuzeşti, îi lipsea însă verva şi spiritul; de altmintrelea,\nca mişcare scenică, dl. Bengescu arăta de pe atuncea calităţi.\nAmintesc acest detail, fiindcă dl. Pogor în bucata sa umo­\nristică, cetită la banchetul aniversărei, vorbea, după cum voi\narăta, şi de un pompier mare şi lung.\nCurioasă impresie făcea căpitanul Bengescu asupra d­lui\nMaiorescu. Maistrul nu găsea nimic de reproşat d­lui Bengescu\nînsă de câte ori venea vorba de acesta, dl. Maiorescu zicea:",
  "— E un băiet bun, dar îi prea lung.\nÎntrebat odată dl. Maiorescu ce înseamnă acest reproş, de\ncare dl. Bengescu nu era deloc vinovat, el ne­a făcut atunci teoria\noamenilor lungi, scurţi şi mijlocii, teorie care, natural, nu era\nîn favoarea d­lui Bengescu.\n*\nÎn vinerea în care numai o zi ne despărţea de banchet, „Junimea”\nera curioasă să afle cine a lucrat pentru banchet.\n— Ai lucrat ceva? se întrebau unii pe alţii.\nFiecare răspundea: Nu.\nNumai d­nii Maiorescu, Pogor şi Negruzzi aveau un aer miste­\nrios. Se cunoştea pe figura lor că vor să ne prepare o surpriză.\n— Apropo, ne zice dl. Negruzzi, ştiţi că mâine seară o să\navem de faţă şi autorităţile: pe prefect şi pe primar.\nEra în timpul guvernului Lascăr Catargiu; dl. Leon Negruzzi\ndevenise prefect de judeţ şi dl. Nicu Gane primar.\nFracţiunea liberă şi independentă ducea o mare campanie în\ncontra administraţiei locale, mai cu seamă prin Uniunea Naţională,\ndirijată de dl. A.D. Holban, pe atunci duşman neîmpăcat al\njunimismului. Dl. A.D. Holban calificase cu mare noroc admi­\nnistraţia d­lor Negruzzi şi Gane cu porecla de: administraţia\nnegruţigănească.\n— Să vină, zise dl. Pogor cu verva sa, însă binevoiască să nu\naducă Leon Negruzzi pe subcomisarii lui, nici Nicu Gane pe\nmăturătorii de la primărie.\nBanchetul\nA doua zi, sâmbătă seara, membrii societăţei „Junimea” invitaţi\nîncepurăm, la orele 8 jum., 9, a ne îndrepta spre localul banchetului.\nBanchetul se regulase a fi în casele d­lui Vasile Sculi, atunci\notel şi mai târziu Jockey­Clubul. Intrarăm în grup mai mulţi, masa\nera aşezată în salonul cel mare, iar pentru lectură ni se rezervase\no odaie din fund, la stânga. Odaia din dreapta era închisă. Cetitorii\nau să înţeleagă îndată de ce amintesc acest din urmă detail.\nCu această ocazie am văzut un număr de junimişti vechi, pe\ncare­i cunoşteam numai după tabloul portretelor membrilor",
  "„Junimei”, căci trebuie să ştiţi că şi junimiştii se pozaseră în\ngrup, ca orice societate care se respectă. Printre aceştia erau:\nd­nii Ciupercescu, Gheorghieş Racoviţă etc. Aceşti junimişti se\nuitau la noi cam curios, având aerul să se întrebe: „Ce caută\ncaracuda asta aici?”. Iar noi, la rândul nostru, ne întrebam: „Cu ce\nau putut servi aceşti oameni, avocaţi, moşieri, «Junimei» literare?”.\nLambrior, Tasu, eu şi alţii am fi dorit să se suprime lectura,\nsă ne punem la masă, căci nouă ne era foame şi masa avea un\naspect foarte apetisant. Dar sunetul unei talance (clopot pentru\noi şi boi) colosale ne cheamă la lectură.\nŞi apropo de această talanca, pe care dl. Pogor o cumpărase\nexpres, d­sa ne­a povestit convorbirea ce a avut­o cu negustorul,\nşi care e de toată nostimada.\nAcestui om de spirit i­a venit în gând să se ducă să cumpere\no talanca, care să servească de clopoţel la întrunirea „Junimei”\ndin seara banchetului.\nIntră la un negustor de fierărie, un evreu, la care se găsesc\nasemenea obiecte.\n— Jupâne, îi zice dl. Pogor, te rog să­mi dai o talancă.\n— De oi sau de boi? întrebă evreul.\n— Ba de boi, s­a grăbit dl. Pogor să răspundă.\nAceastă anecdotă preţuia cât o bucată umoristică şi a avut\nun succes nebun.\nLa sunetul talancei de boi a d­lui Pogor, junimiştii ascultară,\nca şi cum ar fi fost deprinşi cu dânsa toată viaţa. Intrară în odaia\npreparată pentru lectură.\n— Ei, acum să vă citesc ceva, zise dl. Maiorescu, cu acelaşi\nglas care la alţii ar părea a fi afectat, dar care la d­sa s­a asimilat\naşa cum însuşi natura­i, încât pare firesc.\nZicând aceste, scoase un caiet şi începe a ceti. Era o bucată cu\npretenţie de spirit, în care dl. Maiorescu trecea în revistă mai multe\nincidente de la „Junimea” şi în care vorbea şi de mai mulţi junimişti.\nNu pot să­mi aduc aminte deloc de nici un detail din această\nlectură; dar impresia, atât a mea cât şi a celorlalţi, mi­o amintesc\nperfect.\nÎntâi însă un parantez. Orice bucată scrisă pentru banchetul\naniversarei „Junimei” trebuia să trateze despre „Junimea”, despre\n„Junimea” intimă, familiară, cu defectele ei; trebuia să fie o\nsatiră, cetită între acei care aveau un rol în ea.\nPrin urmare, lucrarea d­lui Maiorescu era şi ea de această\nnatură. A cetit­o frumos, a căutat să­i dea haz, a subliniat cu",
  "măiestrie aşa­numitele cuvinte de spirit... dar vai!.. satira n­a\navut efect, ea a provocat zâmbete de complezenţă, a avut cum\nse zice un simplu succes de stimă, dar atât.\nAdmiratorii d­lui Maiorescu, adică cu toţii – căci cu toţii\neram admiratorii d­sale, şi cu drept cuvânt –, se uitau pe furiş\nunii la alţii, ridicând din sprincene cu disperare.\nUnul dintre noi chiar avu curajul să ne şoptească:\n— Hai să ne gâdilăm unul pe altul ca să putem râde.\nMaistrul care avea totdeauna succes la tribună, în conferinţe\nşi în scrieri, când a voit să facă o lectură de intimitate, pe tema\nveseliei şi a spiritului, nu reuşise.\nDe ce? Ca să răspund, trebuie să fac o digresiune cam lungă.\n*\nDe ce? Am să afirm o aşa­numită enormitate: Pentru că\ndl. Maiorescu nu­i om de spirit. Da, are toate feţele inteligenţei\nunui om de valoare, însă îi lipseşte faţeta uşoară, briliantă,\nscânteietoare, care face podoaba efemeră a inteligenţei cuiva.\nAr fi de scris o carte asupra acestui subiect foarte curios şi\ncomplicat.\nSunt oameni foarte inteligenţi, fără să aibă ceea ce se numeşte\nspirit. Sunt oameni de spirit, dar care nu au inteligenţă serioasă,\ncare nu pot să meargă mai la fund de suprafaţa lucrului. Sunt\nunii care maniază ironia, fără a atinge fondul. Alţii, spirite drepte\nşi de bun­simţ, fără nici un lustru şi podoabă. La rar capete se\ngăsesc întrunite calităţile şi de fond şi de podoabă. Rar oameni\nau şi inteligenţă profundă şi spirit şi ironie.\nIată dl. Maiorescu. Pe lângă inteligenţa superioară necontestată,\nare ironia muşcătoare sau cuvântul de spirit malicios, care loveşte,\ncare răneşte chiar. Această din urmă parte necontestat că este\nun fel de spirit, o faţă scânteietoare a inteligenţei.\nDar aceasta nu e încă spiritul propriu­zis. Spiritul nu loveşte,\nnu răneşte, el încântă, delectează – el delectează chiar pe acela\npe socoteala căruia se face. Un om de spirit face spirit pentru\nspirit, fără vreo intenţie, fără să se gândească a muşca pe cineva.\nUn om de spirit face spirit chiar pe socoteala lui.\nCe este spiritul? Aş fi mulţumit ca să mi­l definească cineva.\nAş îndrăzni să zic că este un fel de exagerare de raporturi dintre\nlucruri cunoscute şi ştiute, pornind însă de la o observaţie justă;\neste a pune în lumină viuă o parte neprevăzută din observaţia",
  "unui lucru, lăsând în întunerec celelalte calităţi ale lucrului;\neste acea ciocnire a două sau trei idei disparate, apropiate între\ndânsele în mod artificial şi scoţând din acea ciocnire o observaţie,\ncare normal nu iese din nici una din acele idei, luate separat.\nDar iată­mă pe cale de a da o definiţie a spiritului; aceasta\nm­ar duce prea departe.\nDe aceea în loc să umblu cu definiţii, să iau o cale mai\npractică, să iau calea exemplelor.\nAşa, cine a cunoscut pe Costică Bobeică ştia că era un om\nfoarte de spirit. Dar atât, el era incapabil să facă un rezonament\nde cinci minute; era de spirit fără să aibă o inteligenţă consistentă.\nNeuitatul C.A. Rosetti era şi inteligent, dar era mai cu seamă\nde spirit, şi iubea spiritul mai mult ca orice. Pentru a face glume,\nel lăsa o chestie serioasă, el nu se sătura de societatea lui Costică\nBobeică şi a lui Mişu Cornea. Acesta era o inteligenţă frumoasă,\ndar care era în stare să­şi dea toată inteligenţa lui pentru un\ncuvânt de spirit.\nDl. Sturdza, inteligent, o inteligenţă foarte serioasă, dar îi\nlipseşte spiritul şi, nu ştiu, poate fiindcă îi lipseşte spiritul îl\nurăşte, sau îl urăşte fiindcă i se pare frivolitate. Cu toate acestea,\nnu este un om care să nu facă câteodată spirit, chiar dacă nu\nvoieşte. Şi pe dl. Sturdza l­am văzut astă­iarnă la Senat făcând\nspirit pe socoteala celor două partide conservatoare.\nIată dl. Carp. Vezi, acesta are şi inteligenţă şi spirit, are şi\nadâncime de cugetare şi joc strălucit de minte. Iar lumea e\ndeprinsă ca să întâlnească aşa de rar întrunite aceste două cali­\ntăţi, încât de multe ori d­lui Carp îi strică când face şi spirit pe\nlângă lucrurile pe care le spune serios. Decât, în acest caz, mă\nîntreb: Oare această critică ce i se face d­lui Carp nu porneşte\ndin invidia celor care nu au spirit?\nSă închid însă digresiunea.\n*\nDar închizând chiar digresiunea şi intrând în subiect, am să\ndau un exemplu şi mai tipic cu privire la observaţiile de mai sus.\nCel care urmă d­lui Maiorescu în cetirea lucrărei sale fu\ndl. Pogor.\nEi bine, iată tipul omului de spirit, spirit natural, fără pretenţie\nşi fără tendinţă. La dl. Pogor spiritul zbucnea în mod brusc,\ndintr­un izvor absolut curat.",
  "Natural că dl. Pogor este un om foarte inteligent, dar n­are\nacea inteligenţă consistentă, sistematizată, în care se încrustează\nideile şi gândirea, adâncind lucrurile şi făcând un tot. Superior\nd­lui Maiorescu într­o privinţă, necontestat că era inferior în\ncealaltă.\nSuccesul d­lui Pogor în acea seară la banchet a fost enorm.\nEra o satiră scrisă în versuri. Mi­aduc perfect aminte de cele\nmai mici detaile, dar e greu s­o relatez cetitorilor, fiindcă tema\nera scabroasă, foarte scabroasă.\nVoi atinge totuşi chestia, modificând oarecum tema şi transfor­\nmând intenţiile.\nAşa, dl. Pogor îşi închipuia oarecum Convorbirile literare ca\nun fel de otel liber, unde fiecare putea să intre şi să iasă fără\nsă dea vreo socoteală cuiva. Scriitorii de la Convorbiri erau figuraţi\nca diferiţi călători, care trăgeau în gazdă pentru o zi sau două\nla otelul Convorbirilor, îşi aşezau bagajele, îşi băteau joc de otel\nşi plecau fără să plătească. Nu era aceasta tema, era alta absolut\npornografică, dar eu o deghizez sub forma aceasta, căci altmin­\ntrelea nu aş putea vorbi nimic.\nDl. Pogor lua în revistă pe toţi care şi­au bătut joc de otel, adică\npe toţi care au scris în Convorbiri, şi făcea cu spirit tot felul de\nobservaţii asupra genului de scriere şi asupra prostiilor scrise.\nSe înţelege că pudicul Naum trebuia să aibă rolul principal,\ncăci de, ca pudic, ce căuta în asemenea otel! Şi atunci dl. Pogor,\ndupă ce descria platonismul literar al d­lui Naum, îl punea într­o\nsituaţie mai practică şi mai decisivă, şi sfârşea cu următoarele\nversuri:\nIar când este ca să fie,\nEl face filosofie.\nO parte nostimă a acelei lucrări era relativă şi la căpitanul\nBengescu, actualul general în retragere, membru în clubul con­\nservator numărul einz.\nDl. Pogor, după ce descria halul în care ajunsese otelul (Convor­\nbiri literare) după ce găzduise atâţia şi atâţia voiajori (scriitori),\nîntr­un fel de comizeraţie pentru otel, adăoga în versuri, a cărora\nidee era:\n„În urma tuturor mai vine şi un pompier înalt şi lung etc., etc.”\nAceastă parte şi cea privitoare la pudicul Naum au fost cuiul\npoeziei şi succesul serei.",
  "A mai cetit o bucată şi dl. Negruzzi, care a plăcut foarte\nmult. Căci trebuie să spun că unul din cei care avea spirit\numoristic la „Junimea” şi ale căruia bucăţi satirice aveau mai\nmult succes era dl. Iacob Negruzzi.\nLa masă\nTrecurăm cu toţii în sala banchetului. Aici iar, conform demo­\ncratismului celui mai larg, fiecare îşi luă loc la întâmplare şi\nveselia cea mai liberă începu a domni.\nO paranteză. „Junimea”, care deşteptase atâtea animozităţi\nîn ţară din cauza superiorităţei de cultură şi a ascuţimei criticei\nmembrilor ei, nu putea scăpa şi de reputaţia că membrii ei\niubesc orgiile şi se dedau la petreceri şi beţii.\nCând voi vorbi de lupta între Bucureşti şi Iaşi, am să mă ocup\nşi despre o satiră bucureşteană intitulată: Muza de la Borta rece.\nBorta rece era şi este o crâşmă renumită, iar bucureştenii nu\ncrezură a critica mai cu fineţe „Junimea”, decât susţinând că\nşedinţele acestei societăţi se ţin la crâşma de la Borta rece.\nEi bine, şi aceasta era o calomnie ca multe altele. Membrii\n„Junimei” erau de o sobrietate rară în privinţa băuturei, nu zic\naceasta cu privire la sexul frumos.\nLa banchet dl. Pogor mai n­a băut, d­nii Maiorescu, Iacob\nNegruzzi etc., de asemenea. Greul l­a ridicat răposatul Leon\nNegruzzi, care era un om aproape de două ori de înalt şi de\ngras cât dl. Iacob Negruzzi, şi era deci natural ca să mănânce\nşi să bea bine. Greul l­am ridicat şi noi cei tineri, care am băut\nţapăn; l­a ridicat Eminescu. Dar eram oameni prea bine crescuţi\nşi cuviincioşi ca vreunul din noi să treacă măsura.\nNe­am pus la masă la 10 ore şi ceva, ne­am sculat la 2. Până\nla 12 am mâncat şi băut, de la 12 încolo s­au ţinut discursuri,\ndiscursurile cele mai mirobolante, fantastice şi glumeţe, posibile.\nNici un toast ceremonios. Nu s­a băut în socoteala nimănui în\nmod formal, aşa cum se obicinuieşte la alte banchete. Ne încăl­\nzisem cu toţii de glume şi de veselie.\nCel întâi care a luat cuvântul a fost dl. Iacob Negruzzi. În toţi\nanii d­sa lua întâi cuvântul. Pentru ce? Pentru ca să facă istoricul\nsocietăţei „Junimea”, să caute să­i determine data înfiinţărei, fără\nsă reuşească vreodată. Când dl. Iacob Negruzzi cerea cuvântul,",
  "o aclamaţie generală îl saluta, căci toată lumea ştia că are să\npronunţe acelaşi discurs ţinut de 14 ani, presărat cu evenimentele\ndin urmă şi cu incidentele proaspete. Din acel moment, veselia\nîncepea în mare.\n— D­lor, începu dl. Negruzzi, sărbătorim aniversarea „Junimei”.\nCa să sărbătorim aceasta, trebuie să ştim când s­a născut ea...\n— Nu se ştie, nu se ştie, întrerupseră mai mulţi.\n— Origina „Junimei” se pierde în noaptea timpurilor, striga\ndl. Pogor, este o îndrăzneală a o cerceta.\n— Daţi­mi voie, nu mă întrerupeţi de la început, strigă dl.\nNegruzzi. Chiar dacă s­ar pierde în noaptea timpurilor, încă\navem datoria să mergem până acolo ca să o găsim, daţi­mi voie\ndeci ca să vorbesc. La 1862...\nÎntreruperi.\n— Nu 1862, ci 1863...\n— Fie 1863, continuă dl. Negruzzi. Vasile Pogor s­a dus\nîntr­o seară la Maiorescu, la şcoala din Trei­Erarhi, nu ştiu pentru\nce. A stat acolo toată seara.\n— În ce lună din 1863? strigară mai mulţi.\n— În luna lui februarie, replică dl. Negruzzi.\nMai multe voci:\n— Nu în februarie, nu, nu­i adevărat.\n— În sfârşit era iarna, strigă exasperat dl. Negruzzi. Reîncep,\nîn 1863, iarna, Vasile Pogor se duce la Maiorescu în curtea\nTrei­Erarhilor, iar de acolo iese împreună cu Maiorescu.\n— Era şi Carp, replică unul.\n— Ba nu era Carp, replică altul.\nDl. Negruzzi continuă:\n— Discuţia care se începuse între Maiorescu şi Pogor în casă\nnu era sfârşită; ca s­o sfârşească ei se opresc în dreptul fanarului\ndin faţa clopotniţei...\n— Nu e adevărat, strigă dl. Pogor, ne­am oprit în dreptul\nfanarului de la biserica catolică, nu pentru a sfârşi discuţia ci\npentru altă ceva...\nAici un mare hohot de râs.\nDl. Negruzzi continuă:\n— Maiorescu susţine contrariul. Prin urmare, nu ştiu sub ce\nimpresie erau amândoi, atâta ştiu că lui Maiorescu i­a venit bizara\nidee ca să înfiinţeze societatea a căreia aniversare benchetuim...\n— Nu lui Titu i­a venit ideea, întrerupse dl. Pogor, ci mie,\ntoate ideile mari vin de la mine.",
  "— Ba lui Maiorescu, întrerupseră mai mulţi.\n— Această societate, continuă dl. Negruzzi, a trecut prin\nmulte peripeţii...\nLa aceste cuvinte dl. Pogor se sculă cu paharul în mână şi,\nîntrerupând pe dl. Negruzzi, începu:\n— D­lor, nu vă potriviţi minciunilor d­lui Negruzzi, el nici\nn­a fost atunci, nici nu ştie, vorbeşte din auzite. Eu chiar, care\nam fost, nu pot să precizez nimic, nu ştiu dacă geniala idee a\nînfiinţărei „Junimei” ne­a venit în 1863; nu ştiu mai la urmă\nchiar dacă era vreun fanar, fie înaintea Trei­Sfetitelor, fie înaintea\nbisericei catolice; nu ştiu, fiindcă este foarte mult de atunci,\neste un veac de om. De aceea, decât să vă potriviţi palavrelor lui\nIacob Negruzzi, să declarăm cu toţii că asupra naşterei „Junimei”\nnu se poate şti nimic, căci origina ei se pierde în noaptea timpurilor.\nAclamaţiile cele mai călduroase subliniară discursul d­lui\nPogor. Iar până la anul viitor, adică până la un nou banchet,\nrămase ideea stabilită că „Junimea” n­are origină sigură.\nDiscursurile se succedară discursurilor, însă şi aici „Junimea”\nse deosebea de alte societăţi.\nCare a avut de spus ceva de spirit pe socoteala producţiilor\nliterare ale altuia, acela a luat cuvântul, arătând în mod comic\ncalităţile literatului şi serviciile aduse literaturei române de\nConvorbirile literare şi de „Junimea”. Nimeni n­a fost trecut cu\nvederea, toţi ne­am zeflemisit reciproc. Poeţii, sentimentalii mai\ncu seamă, au fost obiectul marei ironii.\nÎn sfârşit, dl. Negruzzi n­a uitat să închine şi în sănătatea\n„duducăi de la Vaslui”.\n— D­lor, dacă n­aş avea de abonată pe „duduca de la Vaslui”,\nşi dacă Pogor ar scri mai des, Convorbirile n­ar mai putea fi cetite\nîn locuri cumsecade. „Duduca de la Vaslui” este simbolul mora­\nlităţei acestei reviste, pe care Pogor din fericire o profanează\nfoarte puţin şi numai din când în când cu proza sau cu versurile\nlui scandaloase.\nDiscursul fu aplaudat. Iar dl. Pogor replică:\n— D­lor, romanuri sentimentale ca Mihai Vereanu al lui Iacob\nNegruzzi au făcut pe lumea de gust să părăsească cetirea Convor­\nbirilor. Această revistă, graţie lui Negruzzi, a ajuns a fi citită numai\nde fete bătrâne, urâte şi sentimentale, ca „duduca de la Vaslui”...\nAnimaţia era generală. Într­un colţ Eminescu, pe care un\npahar de vin îl făcea foarte expansiv – căci de natura lui era\ntăcut –, ciocnea şi se îmbrăţoşa cu un junimist nou, proaspăt",
  "venit. În mijlocul zgomotului general am tras cu urechea, fiindcă\neram pe aproape, să aud ce vorbeşte Eminescu cu noul venit şi\nam surprins următorul dialog:\nNoul venit: Eminescule, dragă, în sănătatea Venerei şi Madona.\nEminescu: Lasă de o parte Madona, să închinăm pentru Venere.\nNoul venit: Şi pentru poet şi pentru proletar.\nEminescu: Bravo! Scumpe amice, ştii că­mi placi! Apropo, cine eşti\nşi cum te cheamă? dragă prietene.\nNoul venit: Mă cheamă Ionescu.\nEminescu: Poate să te cheme şi Bandraburgă, poţi chiar să n­ai nici\nnume, tot prieten îmi eşti, să bem!\n*\nÎn timpul acesta observ că parcă se prepară ceva. Aşa, dl.\nCiupercescu şi încă unul­doi bătrâni junimişti se scoală în mod\nmisterios de la masă şi vorbesc cu un chelner, apoi revin şi se\naşază lângă dl. Naum, uitându­se impacienţi spre uşa din stânga,\ndin fundul salonului.\nAm spus de la început că la stânga sălei banchetului era o\ncameră, a cărei uşă era închisă. Într­un moment dat, aud deschi­\nzându­se încetişor pe jumătate acea uşă, şi două capete de femei,\nuna blondă şi alta brunetă, se iviră râzând.\nTablou. Erau două actriţe franceze, dintr­o trupă de operetă,\nmi se pare a d­nei Keller, care şedeau în acel otel, două actriţe\ntinere şi frumuşele.\nAm înţeles ce vorbise Ciupercescu în mod misterios. Era o\nfarsă care i se prepara lui Naum.\nDar este un proverb care zice: „Nu­i pentru cine se pregăteşte,\nci pentru cine se nimereşte”.\nDl. Pogor zărind pe actriţe se uită la dl. Maiorescu şi făcându­i\nsemn, strigă:\n— La Centrala! la Centrala!\nAtunci „Junimea”, uitându­se la dl. Maiorescu, repetă îndată\nîn cor, formidabil!\n— La Centrala! la Centrala! la Centrala!\nDl. Maiorescu făcu mare haz şi primi aceste ovaţii fără nici\no displăcere.\nCu toate aceste, gluma aceasta: „la Centrala” aducea d­lui\nMaiorescu amintiri triste, şi pentru ca cititorii să înţeleagă şi\ngluma şi aluzia să deschid un parantez.",
  "*\nCu mult înainte, pe la 1862­1863, mi se pare, dl. Maiorescu\nera să fie victima unei urzeli infame din partea numeroşilor săi\nduşmani. Venit în Iaşi, cultura şi talentul său impun celor puţini,\ndar deşteaptă ura în cei neculţi, mai cu seamă din cauza ideilor\nsale cu desăvârşire deosebite. Fracţioniştii, după cum am arătat,\nîi jurară ură de moarte şi căutară să­l lovească prin toate mijloacele.\nIată cum li se prezintă ocazia. Dl. Maiorescu se însărcină ca\nsă predea un curs de pedagogie la Şcoala Centrală (şcoală normală\nde fete). Tot atunci este schimbată directoarea de la acea şcoală,\ncare începe a urzi intrigi.\nCursul mi se pare era de la 5­6, prin urmare, în timpul iernei\nseara; o mulţime de invenţiuni începură a circula în jurul acestui\ncurs, versiuni pe care o ceată de profesori fracţionişti le exploatau\ncu răutate.\nDar lucrurile nu trebuiau să se mărginească aci, răutăcioşii\ncăutară a preciza, şi iată ce găsiră. Când dl. Maiorescu se ducea\nla ora 5 la Şcoala Centrală, natural că stătea 3 sau 5 minute în\nsalonaşul de aşteptare al directoarei. Subdirectoare era domni­\nşoara R., o fată şi bătrână şi urâtă şi cam gheboasă. Aceasta îi\nieşea înainte şi­l primea, deci o mică conversaţie de câteva minute.\nAceastă conversaţie fu punctul de plecare a tot felul de cancanuri\nşi, pe urmă, a scandalului.\nUn număr de eleve, fete de câte 20 de ani, începură a fi intrigate,\npoate chiar din gelozie. Ele începură a spiona pe la uşi, a se uita\npe borta cheiei şi a colporta bucăţi de frază, pe care în realitate\nnu le auziseră, ci le inventaseră ele. Atâta a trebuit pentru ca\ncâţiva belferi (profesori) fracţionişti să ia afacerea în mână şi să\nfacă o denunţare din cele mai infame contra d­lui Maiorescu.\nNu­mi aduc aminte bine, fiindcă eram copil încă, dar ştiu că\ndl. Maiorescu a fost dat în judecată şi suspendat pentru imora­\nlitate. Şi atunci s­au petrecut fapte în adevăr scandaloase. S­au\nimpro vizat martore, fete din şcoala centrală, care veniră să debiteze\nmărturii preparate şi care prin absurditatea lor se vedea cât colo\ncă sunt mincinoase1. S­a pus totul în mişcare ca un nevinovat\n1. Una dintre aceste martore mincinoase a fost şi Veronica Câmpeanu (deve­\nnită mai apoi Micle), elevă a acestei şcoli. Scandalul fusese pus la cale şi\napoi abil manevrat de liderul fracţioniştilor (Nicolae Ionescu) şi de d­na\nEufrosina Cobălcescu, care năzuia să obţină direcţia Şcolii Centrale (n.ed.).",
  "să fie condamnat. Afacerea mi se pare că a durat mai bine de\nun an, iar dl. Maiorescu a arătat şi în acea împrejurare o mare\ntărie de caracter şi demnitate. Calomniatorii n­au izbutit.\nŞi lucru curios şi scandalos! Acuzatorii d­lui Maiorescu erau\nîn adevăr vinovaţi. Câţiva din ei aveau relaţii cu unele fete de\nla Şcoala Centrală, din care unele veniră ca martore în contra\nd­lui Maiorescu.\nIată ce însemna în seara aceea la banchet strigătul: „la Centrala!\nla Centrala!”.\n*\nDeodată însă mai mulţi junimişti se reped la dl. Naum, îl\niau cu forţa şi­l îndreaptă spre odaia celor două actriţe, care\nfiind deja înştiinţate făceau mare haz de scenă.\nBietul dl. Naum, roşu, căuta să reziste, dar mâini viguroase\nîl împinseră pe uşa camerei actriţelor şi o închiseră după dânsul.\nVă puteţi închipui hazul nostru.\nDl. Naum bătea cu pumnii în uşă, ca să i se deschidă, făcea\neforturi supreme, dar uşa era bine ţinută.\nObosit de a mai bate, vuietul încetă, şi atunci iată ce se\npetrecu înăuntru, după spusa celor două actriţe.\nUna din actriţe îi zise:\n— D­le, nu te alarma, noi nu mâncăm pe nimeni, suntem cu\ntoţii artişti, d­ta poet, noi actriţe. Voieşti să facem lectură împreună?\nDl. Naum dădea cu capul în semn negativ, roş şi furios.\nCealaltă actriţă îl duse la un birou şi­i zise:\n— Iată, scumpe poete, cărţi de lectură, alege. Aici am pe un\nautor clasic latin, pe Ovid, scrierea lui: Despre arta de a iubi.\nVoieşti să facem lectură împreună?\nCealaltă:\n— Văd că nu­ţi place Arta de a iubi... a lui Ovid, să­ţi prezint\nceva conform gusturilor d­tale, am aici altă artă: Arta poetică a\nlui Boileau. Asta cred că­ţi convine?\nActriţele pretind, dar noi n­am crezut, că dl. Naum, chiar în\nsituaţia în care se afla, n­a putut să nu tresară la vederea volu­\nmului lui Boileau şi chiar a început a declama:\nC’est en vain qu’au Parnasse qu’un téméraire auteur\nPense de l’art des vers atteindre la hauteur\nS’il ne sent pas du ciel l’influence secrète\nSi son astre en naissant ne l’a formé poète.",
  "Atât ştiu că cei cari ţineau uşa pe din­afară au auzit declamaţii\nşi: bravo! bravo!\nCealaltă, blondă, îi prezentă un mic volum, zicându­i:\n— Noi îţi cunoaştem gusturile, iată gustul d­tale preferat.\nDl. Naum deschide volumul şi citeşte entuziasmat.\nAu banquet de la vie, inforturé convive\nJ’apparus un jour te je meurs etc.\n— Bravo! Bravo! am auzit glasurile femeilor.\nÎn fine, când am socotit că gluma este de ajuns, păzitorii au\ndeschis uşa, iar dl. Naum se repezi în sală, roş ca focul.\nNoi cu toţii l­am primit în aplauze, cântând în cor versurile\nd­lui Pogor.\nIar când este ca să fie\nEl... face... filosofie.\n*\nÎn acest cerc de veselie generală, să descriu ce se petrecea la\nun colţ de masă, unde eram şi eu.\nDl. Caragiani ne înveselea cu glumele şi anecdotele sale, când\ncu toţii i­am cerut să ne repovestească istoria ţiganului cu perjele\n(prunele).\nDl. Caragiani s­a executat cu plăcere.\nEi bine... adică de ce n­aş spune­o şi eu? Anecdota nu e\npornografică, ci e simplu trivială, şi eu aici sunt mai mult poves­\ntitor, prin urmare am o scuză.\nIată anecdota:\nUn ţigan pleacă de la sat la târg ca să vândă linguri etc., de\nale meseriei lui. La marginea unui sat vede o grădină cu perje\nfoarte frumoase. Ţiganul, după ce se uită în dreapta şi în stânga\nşi nu vede pe nimeni, sare binişor pe un pârleaz în grădină şi­şi\numple sânul cu perje, apoi o rupe de fugă.\nPe drum începe a mânca; mănâncă ţiganul cât mănâncă, însă\nfiindcă furase prea multe, nu le poate mânca pe toate. „Ce să\nfac, îşi zice ţiganul, cu acestea care­mi rămân? Să le duc la târg?\nAcolo am să am parale, fiindcă am să­mi vând lingurile şi pot\ngăsi altele. Ia mai bine să le pun la marginea drumului ca să le\ngăsească cineva.”",
  "Ţiganul depuse perjele lângă drum şi era gata să plece, când\no idee măgărească îi vine.\nŢiganul începe a râde şi zice: „Adică de ce nu mi­aş bate joc\nde cei care vor mânca perjele? Ia să le aghezmuiesc puţin cu\naghiazmă de ţigan că sunt sătul de aghiazma popei”.\nŞi, cum să zic... ţiganul se apucă şi stropi perjele bine şi\nplecă râzând.\nSe duse la târg, dar îi merse rău, nu vându nici o lingură. Parale\nn­avea, apucă drumul spre sat foarte necăjit. Pe drum îl apucă o\nfoame grozavă, mâncare n­avea. Iată pe ţigan că ajunge la locul\nunde lăsase perjele; găseşte perjele toate, nu se atinsese nimenea\nde ele.\nŢiganul se opreşte, se uită la ele şi îşi zice: „Ai dracului românii,\nn­au mâncat nici una, o fi mirosit aghiazma ţigănească! Dar vezi\ncă românul îi prost, nu­i ca ţiganul. Dacă românul nu era prost,\nel trebuia să se uite de aproape, care sunt stropite şi care nu sunt\nstropite, şi să mănânce pe cele nestropite, cum am să fac eu...”.\nŞi atunci ţiganul se plecă jos şi începu a lua una câte una şi\nuitându­se la ele zicea: „Asta nu­i stropită”, şi o mânca. „Asta\niar nu­i udă. Nici asta; asta­i numai puţin udată...” Şi continua\nţiganul să mănânce înainte.\nÎn sfârşit, ţiganul le mâncă mai pe toate; rămăseseră vreo\npatru­cinci, despre care nu putea să rămâe nici o îndoială că nu\nerau stropite bine.\nŢiganului îi era foame, evidenţa însă era evidenţă.\nAtunci ţiganul îşi zice: „Aestea îs stropite al dracului, dar\ndacă ar trece un altul nu le­ar mânca? Atunci de ce să nu le\nmănânc eu?”.\nŞi ţiganul le înghiţi una după alta, repede, ca să nu aibă timp\nca să se răzgândească.\nAnecdota nu­i mare lucru în sine, se poate face dintr­însa o\nfabulă cu morala tradiţională la fine, dar modul cum o spunea\ndl. Caragiani, aceea ne plăcea nouă. Este ca cu cântăreţii cei\nmari: publicul cere să repete bucata, nu pentru frumuseţea atâta\na ariei, cât mai cu seamă pentru modul cum ea e executată.\nAşa era cu dl. Caragiani. Aceeaşi anecdotă spusă de un altul\nn­avea nici un haz, istorisită de d­sa, făcea minuni.\nŞi fiindcă vorbesc despre trivialităţi şi pornografii, trebuie să\nspun ceva relativ la acestea.\n„Junimea” nu era o societate pudică. La „Junimea” se făcea\ndestulă pornografie, însă subţire, dar niciodată nu se vorbea",
  "despre femei sau despre legăturile sau intrigile pe care membrii\nsocietăţei ar fi avut. Fiecare se făcea că nu ştie nimic, căci\n„Junimea” era mai înainte de toate o societate de oameni bine\ncrescuţi şi civilizaţi şi în asemenea societăţi nu se obicinuiesc\nasemenea lucruri.\nDin când în când oarecare mici aluzii, şi încă şi acele foarte\ndiscrete.\nAşa, de când cu Centrala, dl. Maiorescu avea reputaţia de cam\nştrengar. Această temă se cam exploata în lipsa d­sale, bineînţeles\nîn glumă şi nu de noi cei tineri şi mititei, ci de d­nii Pogor, Negruzzi.\nAşa, dl. Maiorescu avea obicei, când era „Junimea” la dl. Pogor\nsau la dl. Negruzzi, să vie cam târziu; venea pe la 9 jumătate,\ncâteodată la 10 ore, noi ne adunam cam pe la 9. Întârzierea\nd­lui Maiorescu lăsa d­lui Pogor loc la bănuieli.\nAm istorisit deja scena când dl. Nicu Ganea îl dă de gol, fără\nsă voiască, pe dl. Maiorescu că nu este acasă la d­sa, îl credea\ncă e la „Junimea”, şi la „Junimea” nu era.\nO caracteristică a „Junimei”\nZeflemeaua era una din caracteristicile „Junimei”. Ea a rămas\ncaracteristică partidului politic junimist, caracteristică pe care a\nimprimat­o şeful, dl. Carp.\nLa „Junimea” zeflemeaua era în onoare. Toţi făceau zeflemele...\nadică toţi care puteau, căci o zeflemea proastă era primită cu\nstrigări de: faul, faul, faul, iar pseudozeflemistul rămânea ruşinat.\nZeflemeaua se confundă de unii cu uşurătate şi mai adeseori\ncu flecăria.\nCe deosebire!\nFlecarul sau caraghiosul este un om cu spirit mărginit, cu\npretenţii de spirit şi cu lipsă totală de simţ moral sau, mai cu\nseamă, de bună­cuviinţă. El zeflemiseşte totul şi toate, fără\nspirit, iar cinismul lui trece câteodată de lucru hazliu. Ca să\nfacă să râdă pe ceilalţi, el ia în râs pe tată­său, pe mă­sa, pe\nfemeia lui, principiile, pe el însuşi.\nUn exemplu. Cunoşteam un servitor la liceul din Iaşi. Într­o\nzi văd un individ cu fes în cap, cu canaf lung şi cu tunică de\nsoldat, vânzând bragă; observ că individul râde la mine, mă uit\nşi recunosc pe fostul servitor de la liceu.",
  "— Bine, mă, de ce ţi­ai pus fesul şi tunica?\n— Conaşule, de caraghioslâc; lumea mă ia de băiet cu duh\nşi vând mai mult bragă.\nAsemenea tipuri sunt multe.\nZeflemeaua junimistă era de altă natură. Ea se exercita pe\ntema oricărui ridicol ce se observa, fie în societate, fie în lite­\nratură, fie în politică. Ignoranţa patentă din partea unui pretins\nsavant, fraza umflată şi ridicolă, emiterea de idei baroce, portul\ndeşănţat şi exagerat, totul dădea loc la zeflemele.\nEra ceva mai mult. „Junimea” avea un mare album, în care\nse încadrau toate prostiile publicate sau debitate, fie în presă,\nfie în cărţi, fie în parlament.\nÎn fiecare seară a „Junimei” membrii veneau cu câte vreo\nbucată de lipit la album. Se cetea, şi dacă se găsea în adevăr\nproastă şi ridicolă, atunci se reţinea; dacă nu, adică dacă nu era\ndecât o simplă banalitate, ea se respingea.\nPe la 1865 albumul era deja gros de 5 degete. Nu­mi aduc\naminte cine­l ţinea, dl. Pogor sau dl. Negruzzi, nici nu ştiu cine­l\nare, ştiu atât că o prostie făcea deliciile d­lui Pogor.\nÎndată ce bucata se găsea ridicolă, dl. Pogor lua hârtia şi cu\no mare plăcere o lipea cu cocă pe una din paginile albumului.\nCând aţi şti câţi şi cine figurau în acel album? Figurau o\nmulţime de ilustraţii de pe atunci ale politicei şi ale literaturei.\nFiindcă fracţiunea liberă şi independentă publica prea multe prostii,\ns­a hotărât să nu se lipească decât o singură dată la două săptă­\nmâni ca să nu se îngroaşe prea tare albumul.\nPentru fracţioniştii belferi, proşti şi inculţi, spiritul zeflemist\nal „Junimei” constituia o imoralitate. Iar faptul că bucăţi din\ndiscursurile lor erau reţinute în album îl considerau ca o lipsă\nde patriotism.\nDe multe ori discutam cu un anume fanatic profesor. El îmi\nzicea:\n— Bine, dar aceşti oameni n­au nimic sfânt, ei îşi bat joc de\nţară, de instituţiile ţărei, de libertăţile noastre.\n— Dar deloc, te înşeli, îi răspundeam. „Junimea” îşi bate joc\nde felul cum se manifestează patriotismul, de felul cum se apără\ninstituţiile constituţionale, de modul cum se laudă libertăţile.\nÎn totul este bunul simţ, dreapta judecată, sentimentul relati­\nvităţei. Fie fondul cel mai respectat, îndată ce clădeşti pe dânsul\nlucruri ridicole, „Junimea” te pune la dosar, adică la album.",
  "— Puţin ne pasă, replică cu violenţă belferul, pe dânşii are\nsă­i puie ţara la index, la stâlpul infamiei!...\nŞi se desparte furios.\nZeflemeaua a fost şi va rămânea, cât timp vor fi oameni de\nspirit, în ciuda proştilor şi a nesăraţilor.\nXIX\n„Junimea”, când dl. Maiorescu\najunge ministru\nCând dl. Maiorescu devine ministru de instrucţie, o mare\nbucurie cuprinde „Junimea” – şi nu bucuria căpătuielei, căci pe\nvremea aceea nu se lucra, cel puţin pe faţă, pentru căpătuială –\nera bucuria şi mândria unor oameni de litere, care vedeau pe\nconducătorul lor literar, ajuns în capul Ministerului de Instrucţie.\nDe altmintrelea, de bucurie interesată nici nu putea fi vorba,\nvorbesc de membrii permanenţi iar nu de cei cari s­au îngrămădit\nla „Junimea” după ce dl. Maiorescu devenise ministru. „Junimea”\nnu se formase în scop politic, nimeni cu câţiva ani în urmă nu\nse gândise că această societate va putea odată să joace un rol\npolitic. În special dl. Maiorescu avusese atâţia duşmani şi deş­\nteptase atâtea animozităţi, încât nimeni în mod interesat nu\ns­ar fi alipit pe lângă d­sa.\nDl. Maiorescu, ajungând ministru, nu uită deloc „Junimea”,\nse ocupă de membrii ei şi aproape de fiecare în parte cu o\ndelicată atenţie. Celor mai nevoiaşi şi meritoşi le dă locuri: aşa\nEminescu fu numit bibliotecar la biblioteca din Iaşi, altora mici\nonoruri, n­a uitat pe nimeni.\nDl. Maiorescu se face ministru în 1874, prin aprilie mi se\npare. Nici pe mine nu mă uită. Aşa, în iunie mă trezesc, şi cu\nmine Bodnărescu, cu delegaţia ca să mergem şi să asistăm\nla examenele liceului bulgăresc din Bolgrad. Şi fiindcă ches­\ntiunea aceasta bulgărească a revenit zilele acestea întrucâtva pe\ntapet, cred apropo de a împrospăta suvenirurile mele în această\nprivinţă.",
  "*\nPrin 1874, adică cu trei ani înainte de războiul ruso­turcesc,\no mare agitaţie exista printre bulgarii de dincolo de Dunăre.\nCentrul de unde se răspândeau agitaţii era Bolgradul, sau mai\ndrept liceul din Bolgrad. Acest liceu era întreţinut din fonduri\nbulgăreşti din Bulgaria şi ruseşti. Profesorii erau toţi agitatori.\nFaimosul Stambulov mi se pare că de acolo a ieşit. Era o circulaţie\ncontinuă între Bolgrad şi Bulgaria. În Basarabia de jos bulgarii\nerau ca la dânşii, autoritatea românească era foarte slabă, îi lăsa\nsă facă ce voiau.\nDl. Maiorescu, ajuns ministru, se îngrijeşte de această situaţie,\nşi pentru ca să­şi dea seamă exact de ce se petrece la liceul din\nBolgrad, se serveşte de ocazia examenelor, pentru ca să ne delege,\npe Bodnărescu şi pe mine, ca să mergem să vedem ce se petrece\nacolo.\nNe­am dus. Nici nu ne închipuiam că lucrurile vor fi aşa\ncum le­am găsit. Liceul era absolut independent, spiritul de\nrevoltă în contra românilor era făţiş. Ne­am prezentat ca delegaţi\nai ministerului, aproape am fost refuzaţi, căci ni s­au refuzat\nregistre, matricole şi orice informaţiuni. Cursurile se predau în\nbulgăreşte, istoria Bulgariei domina cursurile. Era un profesor\nde limba română, deconsiderat şi batjocorit. În acel liceu erau\nmulţi români, din partea Cahulului – adică a nordului Basarabiei\nromâneşti –, aceia erau obligaţi să înveţe bulgăreşte.\nFaţă cu primirea rea ce ni s­a făcut, ne­am plâns prefectului.\nPrefect era un Moruzzi, un om bun, dar bătrân şi moale. Acela\nne­a zis:\n— Ce voiţi, d­lor, aşa sunt bulgarii aici!\nAm telegrafiat ministrului, iar dl. Maiorescu a şi răspuns\nimediat prefectului că dacă nu ni se dă satisfacţie şi nu ni se\npun la dispoziţie registre, matricole etc., atunci prefectul să\nsuspende examenele şi să raporteze.\nAcest act de energie şi­a avut efectul. Directorul ne­a pus la\ndispoziţie ce a crezut el de cuviinţă: registre în limba bulgă­\nrească – aşa că noi n­am fost mai folosiţi.\nAş putea scrie o mică broşură asupra celor ce­am văzut, auzit\nşi suferit în curs de trei săptămâni, cât au ţinut examenele.\nAm făcut un raport foarte lung şi detailat, care probabil\ntrebuie să se afle în cartoanele prăfuite ale ministerului.",
  "Mi­aduc aminte că era vorba ca să se ia măsuri serioase în\ncontra acelei scandaloase stări de lucruri, dar... peste trei ani\nizbucneşte războiul ruso­turcesc şi pierdem Basarabia.\n*\nDupă finitul examenelor, prefectul mă îndeamnă ca să vizitez\nIsmailul şi partea de jos a Basarabiei, spunându­mi că am să văd\nlucruri interesante. Am să văd, îmi spunea, între altele, colonii\nde toate neamurile Orientului. Două sate, îmi zicea, nu sunt de\naceeaşi limbă: turci, tătari, bulgari, sârbi, arnăuţi, nemţi etc.,\niar pe ici pe colo sate vechi româneşti din timpul Moldovei mari\nşi independente.\nDoream să văd Marea Neagră, încă nu văzusem marea. Incon­\nvenientul, mi s­a zis, este că pe întregul litoral din acea parte a\nmărei nu era decât un singur sat, Gibrienii, locuit de o populaţie\nde lipoveni, fanatică şi inospitalieră.\nCu toate acestea m­am hotărât să fac această excursiune.\nPrefectul însă mi­a dat un soldat ca precauţiune: întâi, pentru\ncă drumurile erau foarte periculoase – se ucideau oameni în\nfiecare zi în ziua mare – şi al doilea fiindcă erau foarte agresivi.\nMăcar că ce am să povestesc nu intră în amintirile propriu­zise,\nnu mă pot împiedica totuşi, fiind un episod nostim.\nAjung la Gibrieni, un sat mare, chiar lângă mare. Era cam\nînspre seară. Văzând trăsura, lipovenii închid uşile. Mă duc la\nprimărie, nu găsesc pe nimeni. Mă adresez la mai multe case,\nproprietarii fug şi închid porţile. Caut un român, nu găsesc nici\nunul, nu era nici un român în sat.\nÎmi închipuiesc că trebuie să fie o şcoală şi la şcoală trebuie\nsă fie un învăţător. Cu mare greutate găsesc şcoala. Abia dau\npeste învăţător, care şi el se ascunsese; însă el se ascunsese din\nalte motive, el credea că vin ca să inspectez şcoala. Cum mă văzu\nîncepu a se ruga să­l iert dacă n­are elevi, nici clasă – lipovenii\nnevoind cu nici un preţ a da copiii lor la şcoala românească.\nDin „d­le inspector” nu mă scotea.\n— D­le, îi zisei eu, află că eu nu sunt inspector, am venit să\nvăd marea.\nCu mare greutate îl fac să se convingă.\n— Acum e altă ceva deocamdată, îi zisei. Unde pot dormi\naici în sat?",
  "Învăţătorul îmi arată o odaie mizerabilă, singura odaie, şi\nîmi zise:\n— D­le inspector (tot inspector), vedeţi unde dorm; aveţi\nînsă trăsură, trimiteţi­o la satul prin care aţi trecut, ca să aduceţi\npe primar şi pe notar, căci primarul şi notarul, singurii români\nîmpreună cu mine, nu stau în sat.\nTrimisei trăsura şi peste un ceas sosi primarul cu notarul.\nVoiră să uzeze de autoritatea lor ca să­mi găsească o gazdă;\nimposibil, toţi refuzau. Atunci recursei la un mijloc eroic. Solda­\ntul cu baioneta la puşcă intră în curtea celui dintâi lipovan, iar\nprimarul declară că va fi împuşcat cel care va rezista. Lipovanul\ncu toată familia părăsi frumuşel casa şi mă lăsă pe mine şi pe\nsoldat stăpân pe ea.\nOdăile erau foarte curate. Îmi preparai aşternutul singur, iar\nsoldatul se culcă la uşa mea în tindă.\nAm dormit admirabil. A doua zi des­de­dimineaţă văd pe la\ngarduri nişte capete, erau lipovanul cu familia, care aştepta să\nplec. M­am grăbit a părăsi odaia ca să mă duc la învăţător, unde\neram invitat la dejun.\nAbia părăsisem curtea şi am văzut pe lipoveni repezindu­se\nîn casă şi aruncând pe fereastră, în curte, aşternutul pe care\ndormisem, cu semnele celei mai vădite spaime şi scârbe.\nSosesc la învăţător. Femeia acestuia pregătise după aparenţă un\ndejun bun. Ne punem la masă. Era un castron întreg cu icre moi.\nObserv cu nemulţumire că pe masă era o carafă cu apă tulbure.\nSunt nevoit să beau din ea. Mă uit însă la nasul învăţătorului şi\nobserv că avea culoarea unei lanterne de la o locomotivă. Mi­am\nzis în mine: omului acesta nu i s­a putut înroşi nasul cu apă...\nTorn din garafă în pahar apă, gustând simţesc că apa mirosea\na vin; concluzie: a fost deci în această garafă foarte de curând vin.\nÎnvăţătorul avea aerul încurcat; văzându­mă că beau apă a\ntrebuit să facă şi el acelaşi lucru. Puse paharul la gură, înghiţi\no dată din apă şi făcu o strâmbătură oribilă.\nEu zâmbesc uitându­mă drept în ochii lui. Atunci el, încurcat,\nîmi zise:\n— D­le inspector (rămăsesem inspector), iată ce apă mize­\nrabilă bem în satul acesta.\nAtunci eu mă hotărăsc să grăbesc lucrurile.\n— D­le învăţător, i­am zis, icrele acestea sunt admirabile, iar\nscrobul care­l simţesc că se prăjeşte are un miros delicios. N­ai\nputea d­ta găsi pe aici puţin vin, că apa aceasta nu e de băut?",
  "Ochii omului îi străluciră. Văzui o luptă interioară că se petrecea\nîntr­însul, se uită de vreo două­trei ori la mine şi în fine zise:\n— Nevastă, mi se pare că acum trei zile, când a fost frate­tău\npe aici, a adus puţin vin, vezi, n­a mai rămas o picătură?\nFemeia se uită cu reproş la bărbatu­său şi cu bănuială la\nmine. În fine răspunse:\n— Zău, nu ştiu, fiindcă, vezi, d­le inspector, că noi nu bem\nvin, dar am să caut.\nPeste două minute veni cu o garafă mică de vin. Natural că\nturnându­mi mie, am turnat şi gazdelor. Gărăfiţa se deşertă.\nBăui din vin, era bun. Învăţătorul, cu ochii aţintiţi la vin, nu\nîndrăznea să bea.\n— D­le învăţător, să ştii că dacă nu bei d­ta, nu beau nici eu.\nCu o mişcare febrilă luă paharul şi făcu o înghiţitură enormă,\ndar ravizat se opri la jumătatea paharului, neputându­şi dezlipi\nbuzele de pe el.\nÎnţelesesem totul.\n— D­le învăţător, plăcintele acestea sunt nu se poate mai\ngustoase, dar fără vin ce ne facem? Ia vezi, cumnatul d­tale când\na venit pe aici n­a mai lăsat vreo garafă de vin?\nAtunci bietul om se sculă în picioare şi­mi zise:\n— D­le inspector, dacă te duci la minister, te rog să nu mă\nînnegreşti. Îţi mărturisesc că­mi place un pahar cu vin, dar\noamenii, fiind răi, pretind că sunt beţiv. De aceea...\n— D­le învăţător, ospitalitatea mi­i scumpă, înţelegi că din\npartea mea nu vei auzi altceva decât recomandaţii bune.\nAtunci omul meu vesel strigă:\n— Nevastă, ia gărăfiţele astea de aici şi adu călugăriţa (garafă\nde mai multe oca şi cu sticla neagră) cea mare.\nDejunul ţinu vreo oră jumătate, în care timp învăţătorul îmi\npovesti toate nevoile lui.\nTipul învăţătorului de la Gibrieni mi­a rămas şi până acum\nîn memorie.\nXX\nReiau firul, nu atât al amintirilor, cât mai cu seamă al impre­\nsiunilor mele de la societatea „Junimea”.\nÎn general, cei care fac asemenea lucrare sunt observatori\ntăcuţi, care stând într­un colţ al camerei, în care se discută şi",
  "se vorbeşte, notează cu îngrijire tot ceea ce îi izbeşte; aceia sunt\nadevăraţii autori de memorii, la dânşii găseşti fapte şi date\nprecise şi metodă în povestirea celor dezvăluite, cu fiecare obser­\nvaţie la locul ei.\nCititorii au observat deja că eu nu fac parte din această\ncategorie; niciodată nu m­am gândit, fiind la „Junimea”, ca să reţin\nceva, pentru ca în viitor să scriu asupra celor ce am auzit şi văzut.\nLa „Junimea” nu stăteam într­un colţ, nici tăceam, eram un\nmembru, dacă nu turbulent, dar desigur în veşnică mişcare. Cu\nmare greutate, pe câţiva, printre care eram şi eu, ne putea ţine\nîn disciplină. Cetitorul era întrerupt de noi adesea, iar Lambrior\nşi cu mine, când puteam să plasăm vreo răutate, nu ne sfiam deloc.\nPână se stabilea liniştea în „Junimea” era o istorie întreagă,\niar unul din cei cari se linişteau în urmă desigur că eram eu.\nDupă ce dl. Maiorescu sau dl. Negruzzi reuşea să ne facă să\ntăcem, începea o altă comedie; ceea ce nu mai puteam spune\ntare – răutăţi, bineînţeles – le comunicam la ureche.\nŞi atunci se întâmpla următorul lucru: eu comunicam ceva\nla urechea vecinului meu – în genere vreo observaţie privitoare\nla cel care citea; vecinul meu o transmitea la urechea vecinului\nsău, aşa că gluma făcea rondul tuturor, încât ajungea până şi la\ncaracude. Unii se puteau stăpâni de râs muşcându­şi buzele,\nalţii însă începeau a râde, liniştea se turbura, cetitorul se între­\nrupea supărat, iar Pogor striga, foarte mulţumit de altmintrelea\nde liniştea întreruptă:\n— Panu, el e capul răutăţilor!\nÎntocmai ca la şcoală.\nDl. Iacob Negruzzi hazarda câteva observaţii şi mustrări, la\ncare dl. Pogor răspundea:\n— Să tacă „carul cu minciunile”!\n*\nTrebuie să vă spun că dl. Negruzzi era numit la „Junimea”\n„carul cu minciunile”.\nDe unde îi venise această poreclă?\nIată de unde.\nÎntre cei întâi care veneau la „Junimea” era dl. Negruzzi.\nCum intra începea a istorisi tot ce auzise, văzuse, cetise în\ntimpul săptămânei, şi acestea le spunea cu haz, cu spirit, exage­\nrându­le astfel, încât mai nu le cunoşteai dacă le ştiai şi tu. Începea",
  "cu cele ce se petrecuseră în Iaşi, în politică, la Tribunal, pe\nstradă, în gazetele ieşene. De acolo trecea la anecdotele aflate\nla Bucureşti, precum şi la cele ce i se mai spusese de prin diferite\npărţi. Nimic nu găsea graţie înaintea vervei lui; spunea, clevetea,\nridiculiza aproape totul. Noi ascultam cu mare plăcere şi făceam\nmare haz.\nSe întâmpla câteodată, foarte rar, ca dl. Iacob Negruzzi să\nvină mai târziu; atunci, până la deschiderea şedinţei nu era nici\no animaţie. Deodată se deschidea uşa şi dl. Negruzzi apărea.\nDl. Pogor striga:\n— Iacă a venit şi „carul cu minciunile”, hai descarcă­le că suntem\ngrăbiţi!\n*\nNu pot să nu vorbesc din nou de Bodnărescu.\nBodnărescu a fost o adevărată creaţiune a societăţei „Junimea”,\nîn special a d­lui Maiorescu. Şi lucru straniu, tocmai poate din\naceastă cauză şi a fanatismului lui în materie de literatură, era\nobiectul tuturor epigramelor noastre, la care răspundea prin o\ntăcere absolut senină. Şi tocmai poate pentru aceasta el a fost\ncel mai atacat în polemici. Aşa, Muza de la Borta rece a făcut din\nel personagiul principal.\nDiscuţiile estetice se năşteau cu ocazia cetirei poeziilor sau\nnuvelelor lui, discuţii care erau vii, aprinse şi care ţineau toată\nşedinţa. De­abia Bodnărescu începea a ceti câteva versuri, şi\nimediat glasuri de protestare se auzeau:\n— Iar metafizică!\n— Iar pesimism!\n— Iar lucruri nebuloase!\nPe urmă discuţia începea, Bodnărescu rămânea cu caietul în\nmână. Peste un ceas toată lumea uita pe Bodnărescu şi versurile\nlui, toţi fiind adânciţi în chestiuni de estetică, filosofie etc. La sfâr­\nşitul şedinţei Bodnărescu se scula, închidea caietul, necitit întreg.\nCu timpul, versurile lui Bodnărescu începuseră a fi mai limpezi,\nmai uşor de înţeles, dar fondul de idei îl păstra.\nAceeaşi filosofie disperată, aceeaşi iubire de neant, aceeaşi\nvagă îngrijire de ce are să fie în cursul nepătruns al veacurilor\nviitoare, aceeaşi idee de micimea omului şi de trecerea lui neîn­\nsemnată în lume, se vede la acest poet.\nMi­aduc aminte prin 1874 Bodnărescu vine cu o poezie: Pe mare.",
  "Poetul şi de astă dată se ocupa tot de tainele lumei ca şi în\nalte poezii ale sale, dar de astă dată într­o limbă mult mai curată\nşi pătruns de o reală şi înaltă inspiraţie. Fiindcă această poezie\nfrumoasă a dat loc la discuţii estetice vii în acea seară, voi începe\nprin a reproduce partea ei din urmă:\nII\nDe e sară peste lume\nCând pe ape rătăcesc,\nToate stelele cu mine\nMi se pare că plutesc.\nDe sunt valuri şi mă legăn\nCerui încă­i legănat,\nCa şi cum ar fi pe ape\nTot văzduhu­ntemeiat.\nMă gândesc atunci la taina\nÎnălţimilor cereşti –\nStele cad, se stâng în mare\nParcă totu­i din poveşti.\nIII\nCalea robilor de veacuri\nPrintre stele ochiul duce,\nŞi nici una călătoare\nDespre dânsa ştiri n­aduce.\nÎncotro să meargă oare\nŞi drumeţii cine sunt?\nOri pe acolo nu se­ntâmplă,\nCum se­ntâmplă pe pământ?\nCarul mic şi Carul mare\nDepărtate stau de ea –\nRătăcit­au vrun nimernic\nŞi nu o mai poate afla?\nO, de este cum se pare,\nEl atunci e fericit,\nPrintre mii şi mii de stele\nE frumos de rătăcit.",
  "Un murmur de generală aprobare sublinie citirea poeziei.\n— Bravo Samsoane! (Pe Bodnărescu îl chema Samson) striga­\nrăm cu toţii.\n— Bravo Samsune! adăogă dl. Paicu, care în calitatea lui de\nfilolog şi gramatic credea că singurul spirit ce se poate face cu\no limbă este acela de a stâlci cuvintele.\nBodnărescu, care nu era deprins cu asemenea complimente,\nse înroşi până în vârful urechilor de plăcere.\nDl. Pogor, adresându­se celor nouă, care după cum se ştie nu\nînţelegeau niciodată nimic, îi întrebă:\n— Aţi înţeles şi voi poezia lui Samson?\n— Înţeles, înţeles, strigară Beldiceanu, Cernescu etc.\n— Şi preşedintele lor Drăgănescu? adăugi Pogor. (Drăgănescu\nera dl. Nicu Ganea.)\n— Şi el, răspunse dl. Nicu Gane.\n— Chiar caracuda a priceput? mai adăugi Iacob Negruzzi.\n— Chiar caracuda, răspunse Miron Pompiliu, preşedintele\ncaracudei.\n*\nAceastă scenă, ca să fie înţeleasă, trebuiesc date oarecare\ndetaliuri, sau mai drept să revin asupra unor detaile deja date.\nBodnărescu era reputat ca cel mai întunecat şi nepriceput\nliterat din „Junimea”. Era admis că numai dl. Maiorescu pricepea\nceea ce el scria.\nD­lui Maiorescu îi venea uşor să pretindă aceasta.\nÎn general d­sa făcea o supoziţie, o supoziţie a sa proprie,\nce a înţeles Bodnărescu, şi apoi o expunea adăogând sentenţios:\n„Iată ce a vrut poetul să zică”.\nPoetul niciodată nu protesta, nici nu contraria pe dl. Maiorescu,\nşi aceasta pentru un motiv de regulă estetică, inventat tot de\ndl. Maiorescu. Am vorbit deja despre acest motiv.\nDupă dl. Maiorescu, poetul îndată ce a isprăvit lucrarea, acea\nlucrare nu mai este a lui, este a cititorilor şi a comentatorilor,\naceştia sunt singurii competenţi ca să spună ce a înţeles poetul;\npoetul n­are dreptul ca să aibă o părere asupra propriei sale\nlucrări.\nIată de ce dl. Maiorescu înţelegea lucrările lui Bodnărescu.\nŞi iată de ce noi ceştilalţi, care nu împărtăşeam părerea d­lui",
  "Maiorescu, nu înţelegeam aforismele, sau cum zicea dl. Nicu\nGane, anaforalele, epigramele şi satirele lui Bodnărescu.\nErau unele care ajunseseră proverbiale în „Junimea” pentru\nobscuritatea lor şi pe care le ştiam pe de rost cu toţii şi cu care\nîl întâmpinam pe Bodnărescu când intra la „Junimea”. Aşa, cine\nnu ştie faimoasa epigramă a lui Bodnărescu, de care făceam\natâta haz. Iat­o:\nSus pe Olimp ori pe Tempe­nflorită mă cheamă a mea zână;\nColo pe pisc eu între amândouă pe plai te voi duce.\nO alta era nu mai puţin celebră în analele glumelor „Junimei”.\nIat­o:\nZboară pământul din veacuri în veacuri şi tot pe acea cale.\nDar şi scânteia divină în noi liberă fi­va cu dânsul.\nÎnţelegeţi acum de ce, când Bodnărescu venise de astă dată\ncu o poezie limpede şi plină de gânduri poetice, frumos spuse şi\nclare, „Junimea” în corpore îl aclamase strigând: „Bravo Samsoane!”.\nŞi lucru curios, mulţumirea d­lui Bodnărescu exprimată la\nînceput nu fu de lungă durată, el sfârşi prin a crede că poezia\nn­avea nici o valoare de vreme ce dl. Maiorescu nefiind acolo\nnu­şi dăduse părerea, şi de vreme ce chiar „caracuda” o înţelesese.\nAcest lucru mi l­a confiat mie la ieşirea de la „Junimea”, cu un\naer foarte melancolic:\n— Panule, crezi tu că poezia Pe mare este bună? Apoi atunci\nde ce cei nouă au înţeles­o împreună cu caracuda? Aştept cu\nnerăbdare pe Maiorescu să vină de la Bucureşti, până atunci pun\npoezia la carantină.\n*\nIată discuţia ce a avut loc cu ocazia cetirei poeziei lui\nBodnărescu: Pe mare.\nPrintre diferitele curente estetice care agitau „Junimea”, erau\ndouă mari care o separau în două tabere opuse.\nÎntâiul curent consta a se susţine că materialul poetic de\nunde un poet poate să­şi ia inspiraţia este mărginit şi anume: din\ncredinţele antice mitologice, din credinţele şi eresurile omenirei,\nfie şi chiar cele populare ale noastre. Iar din contra, ştiinţa",
  "modernă şi toate teoriile şi descoperirele noi nu numai că nu\nsunt un element poetic, dar dimpotrivă ucid inspiraţia şi scoboară\nnivelul poeziei.\nAl doilea curent susţinea dimpotrivă că ştiinţa modernă şi\ndescoperirile ei sunt un puternic material de o inspiraţie şi o\nfecunditate poetică mare, mult mai mare decât credinţele naive\nmitologice şi eresurile băbeşti, şi că poezia viitoare va avea o\ndezvoltare mult mai înaltă şi mai impunătoare decât cea ieşită\ndin vechile credinţi.\nÎntâiul curent era reprezentat prin marea majoritate a „Junimei”,\nîn frunte cu Ştefan Vârgolici, Naum etc.\nAl doilea curent, mult mai restrâns, fusese adus în „Junimea”\nde Lambrior şi, mai cu seamă, de mine, susţinut în parte de\nAlexandru Xenopol şi mai târziu de Vasile Conta.\nDl. Maiorescu nu se pronunţase categoric contra nici unui\nsistem, înclina evident însă pentru cel dintâi, de vreme ce de\nmulte ori stabilea teoria că poezia îşi are materialul ei propriu\nşi nu orice materie sau orice gen de cunoştinţe pot da loc la\ncreaţiuni poetice. Aşa, de câte ori n­am auzit pe dl. Maiorescu\nsusţinând că tema patriotică nu poate da loc la adevărate inspi­\nraţii poetice, materialul fiind impropriu, de asemenea politica\nşi altele. Pe baza acestora condamna întreaga mişcare de poezie\npatriotică din ţară. În această privinţă avea şi nu avea dreptate,\ndupă cum voi arăta în curând.\nDl. Negruzzi şi el era mai mult partizanul vechei credinţi\nestetice.\nCât despre dl. Pogor, nu avea o părere pozitivă, d­sa susţinea\ncând o teorie, când alta, după cum era prezentată mai bine sau\nmediocru, iar spiritul său eminamente estetic aproba tot ceea\nce era frumos şi simţit, fără a voi să se încurce în chestii de\ndoctrină şi de şcoală.\n*\nCa o consecinţă a celor două doctrine de mai sus, decurgea\no altă deosebire mult mai profundă între noi. Sub influenţa\nfilosofiei metafizice germane şi a unui panteism nou, una din\ntemele preferate ale lui Bodnărescu mai cu seamă era punerea\nîn versuri a neastâmpărului sufletului omului pentru a afla ce\neste dincolo de lumea cunoscută. După această şcoală, ca şi după\nfilosofii care o inspiră, omul este vecinic chinuit de întrebarea:",
  "Cine a făcut lumea? Cum s­a născut ea? Ce are să devină universul?\nCe loc avem noi în lume? etc.\nDin contră, adepţii filosofiei pozitive, al cărei reprezentant\neram eu, ne ridicam vecinic în contra acestui fel de chinuri\nartificiale pe care poeţii pretind că le simţesc, căutând a rezolvi\nproblema cauzelor finale şi a celor primordiale. Noi nu admiteam\nca să se facă oftaturi şi plângeri pe această temă, reducând­o\nnumai la oarecare juste proporţii.\n*\nO dată pus în cunoştinţă cetitorul de acestea, îi va veni uşor\nca să înţeleagă discuţiile estetice din „Junimea”.\nDupă citirea poeziei Pe mare a lui Bodnărescu, dl. Pogor zise:\n— Discuţia este deschisă, care are de spus vreo prostie s­o\nspună.\nŞtefan Vârgolici, căruia pe lângă porecla de negustor de porci\nîi mai ziceam noi în „Junimea” şi: om şi om, zise:\n— Se înţelege că poezia e frumoasă cu stelele ei călătoare şi\ncu întrebarea oare ce se petrece pe acolo printre stele; dar eu\nmărturisesc că mi se pare mai poetică concepţiunea antică, care\nfăcea din cer o boltă statornică ţintuită cu cuie de aur strălu­\ncitoare. Iar Apolon, ieşind cu carul său măreţ şi străbătând cerul\ncu cursierii lui de foc, era ceva de toată frumuseţea.\n— Contestez, am răspuns eu, aceste aprecieri care mi se par\ngreşite. Cei antici având un orizont mărginit de cunoştinţi, în\ncare eroarea de multe ori domina observaţiile juste şi având\ncunoştinţi foarte reduse geografice, etnografice, astronomice etc.\ninspiraţia lor nu a fost decât foarte rar grandioasă, iar poezia\nlor destul de mărginită ca perspectivă.\nEvident că exageram, dar fondul îl cred şi acuma foarte just.\n— Cum, sări preşedintele caracudei, Miron Pompiliu, dar se poate\nceva mai frumos şi mai poetic decât mitologia greacă precum\nşi ideea ce­şi făceau ei de zei, de lume? Da, acele frumoase\nmetamorfoze! Dar credinţa despre semizei! Dar lupta între dânşii?\nSe poate ceva mai frumos!?\nAceste cuvinte ale lui Miron Pompiliu fură aprobate de mulţi,\niar Beldiceanu, Xenopol şi alţii îmi ziseră:\n— Lasă, Panule, nu mai susţinea asemenea lucruri, aceste\nsunt paradoxe.\nAceste cuvinte mă înfierbântară şi răspunsei cu multă vivacitate.",
  "— Aşa, apoi să vă arăt că nu ştiţi ce susţin şi că confundaţi\ndouă lucruri deosebite. Eu susţin că cei vechi au avut foarte\npuţină fantezie poetică şi că noi modernii o avem incomparabil\nmai mare. Să nu uitaţi că ceea ce numiţi d­voastră imaginaţia\npoetică, la cei mai vechi nu era fructul fanteziei poetului, ci\nerau credinţele religioase, sociale şi cosmice ale lor, era sistemul\nreligioso­filosofic al grecilor, în care ei credeau cum credem noi\nîn adevărurile pozitive ale ştiinţei. Când din soare făceau un\nApolon cu carul său nu era imaginaţie pentru dânşii, era o cre­\ndinţă, fabulele din mitologia lor erau dogme religioase, ei credeau\nîn metamorfoză, metempsihoză, în zei, în zeiţe etc. Prin urmare,\npoeţii lor, afară de cei lirici care descriau şi analizau sentimentele\nşi foarte puţin încă şi acestea, nu făceau decât să copieze şi să\nreproducă credinţele contimporane. Este ca un poet modern care\nar pune­în versuri credinţa noastră despre fulger, despre ploaie\nşi alte fenomene meteorologice. Noi, modernii, care avem alte\ncredinţe, luăm drept fantezie poetică credinţele celor vechi. Noi\ngăsim în ele poezie, fiindcă nu mai credem într­însele; cei vechi\nnu găseau decât adevăruri, partea poetică era foarte puţină.\nAceastă tiradă cam linişti pe cei care se ridicaseră în contra\nmea, taxându­mă de paradoxal.\nAtunci dl. Pogor se amestecă şi el în discuţie şi­mi zise:\n— Foarte bine, dar crezi d­ta că cunoştinţele noastre pozitive\npot provoca inspiraţie poetică? De vreme ce totul e cunoscut,\nce­i mai rămâne poetului?\n— Mai întâi totul nu poate fi cunoscut în domeniul ştiinţei,\nîi răspunsei eu; pe urmă poezia nu consistă în a inventa teme,\nci a exploata o temă cunoscută din puncturi de vedere necunos­\ncute, fie de gândire, fie de sentiment. Dacă până acum nu avem\npoeţi mari, în sensul filosofiei pe care o susţin, este că adevărurile\nştiinţifice au fost până acum exploatate numai din punct de\nvedere utilitar şi n­au pătruns, nici nu sunt aşa răspândite pentru\na fi exploatate din punct de vedere literar şi estetic.\nDiscuţia continua pe această temă, amestecându­se într­însa\nprincipalii membri, Lambrior şi Xenopol, până la oarecare punct\nsusţinându­mă, alţii combătându­mă.\nDe unde luasem, sau, mai drept, cum îmi venise mie această\nteorie? Căci trebuie să spun – şi nu e o laudă – că teoria aşa cum\no luasem eu şi o susţineam nu o citisem nicăieri. Propriu­zis,\nera dacă voiţi o teorie estetică a mea. Dar când zic a mea, înţeleg\nca parte proprie mie ceea ce în genere aparţine unui om, care",
  "a cetit, s­a inspirat din lucrările altora, căci nimenea nu inven­\ntează nimic din nimic.\nFiindcă cred că este interesant, să spun cum ajunsesem eu\nla aceste credinţi estetice.\nDupă cum am arătat deja, eu eram adeptul şi admiratorul\nlui Auguste Comte, a cărui lucrare mare complectă o cetisem\nşi o recitisem (nu ediţia cea mică de miss Martineau). Mă pătrun­\nsesem de principiile filosofiei pozitive. Lucrarea lui Auguste\nComte scrisă în 1830 prezintă multe lacune. Aşa, partea psiho­\nlogică este cu desăvârşire neglijată, fiindcă pe atunci nu luase\nenorma dezvoltare pe care o are astăzi.\nUn lucru mă izbise în uvragiul său filosofic: partea estetică\nlipseşte cu totul. El prezintă un sistem întreg, un sistem complect\nde credinţe, care să înlocuiască pe toate celelalte vechi, un sistem\ncu care un om cult să se poată mulţumi şi din care să poată să\ngăsească un răspuns la toate chestiunile privitoare la om şi la\nlume. Şi cu toate acestea, acea parte indispensabilă omului şi\nsocietăţei, literatura, arta, poezia, nu avea în ea teoria estetică,\npe care să se bazeze. Auguste Comte se mulţumea în treacăt în\npartea aplicaţiei lui sociale să zică numai câteva cuvinte. Nu am\nvreme ca să le caut, dar sensul lor era cam acesta: „se înţelege\ncă şi literatura şi arta trebuie să se inspire din acelaşi sistem\nde credinţă pe care îl are omul cult”.\nAceste două­trei rânduri au fost o adevărată revelaţiune pen­\ntru mine, întreaga parte neglijată putea fi suplinită prin aceste\ncuvinte, care exprimau o adevărată teorie.\nÎn adevăr, mi­am zis, sistemul nostru de credinţe pozitive,\nmodul nostru de a concepe societatea şi lumea nu au o literatură\nşi o artă complectă. Veniţi mai târziu, prin forţa lucrurilor, noi\nam adoptat şi ne­am deprins a admira o artă şi o literatură care\nînsă nu sunt productul gândirei şi simţirei noastre, ci sunt pro­\nductul gândirei şi simţirei omenirei înainte de noi, care avea alt\nsistem filosofic şi religios şi alte credinţi.\nŞi mi­am mai zis: că este cu neputinţă ca din concepţiunea\nce avem noi despre lume şi de adevărurile pozitive câştigate să\nnu se poată trage profite artistice, literare, pe tema unei fantezii\nmult mai bogate şi mult mai variate.\nIată cum mi­am stabilit teoria pe care o expusesem la „Junimea”\ncu ocazia poeziei lui Bodnărescu: Pe mare.\nÎmi trebuiau însă exemple pentru a o ilustra. Am început a\nle căuta. Pe atunci ieşea o revistă La Philosophie positive redactată",
  "de Littré, unul din cei mai iluştri adepţi ai lui Auguste Comte.\nMi­am zis că trebuie să aibă acea revistă şi o parte literară şi\nm­am abonat la ea. N­am găsit mare lucru în această privinţă,\nafară de câteva nuvele pe temă pozitivă.\nMi­aduc aminte de una: un doctor îngrijeşte pe un epileptic.\nSe ştie că epilepsia face în multe cazuri iresponsabil pe individ.\nAgravându­se boala, epilepticul prinde ură pe doctorul care îl\nîngrijea.\nUrma în nuvelă o serie de scene foarte interesante, care puneau\nîn relief caracterul maladiv al epilepticului. Ţin minte deznodămân­\ntul acelei nuvele; iată­l. Epilepticul se hotărăşte să omoare pe\ndoctorul, binefăcătorul său. Într­o zi el se ascunde după uşă şi\ncând doctorul intră, el îi împlântă un cuţit în piept. Doctorul cade,\nînainte însă de a expira el are puterea de a zice celor ce­l înconjurau:\n— Să nu se urmărească Germain (aşa era numele clientului),\nfiind epileptic, el este iresponsabil.\nVedeţi că tema nuvelei era concepută în alt spirit decât cel\nobicinuit, ideea de responsabilitate sau iresponsabilitate era pusă;\niar doctorul arăta că convingerea unei credinţi medicale este mai\ntare chiar decât sacrificiul vieţei, explicând la urmă că moartea\nsa este rezultatul unei cauze pe care o cunoştea de mult, iar nu\nrezultatul voinţei omorâtorului.\nTot din Philosophie positive am aflat numele unei poete, M­me\nAkerman, ale cărei poezii, cu un caracter ce­i drept mai mult\nsocial, se deosebesc de elucubraţiile comune poeţilor, putând\nservi la oarecare punct ca model de literatură, nouă.\nDar scriitorul care pe atunci m­a captivat mai mult şi mi­a\ndeschis orizonturi nouă în sensul teoriei estetice ce susţineam\na fost, desigur, faimosul romancier Jules Verne.\n*\nUn intermediu înainte de a continua cu chestia estetică.\nAm zis rândul trecut că lui Ştefan Vârgolici, pe lângă porecla\nde negustor de porci, noi îi ziceam la „Junimea” şi om şi om.\nŞtefan Vârgolici era profesor de limba şi literatura franceză\nla Universitate. Erudit, muncitor, Vârgolici a dat Convorbirilor o\nmulţime de traduceri din diferiţi poeţi francezi, spanioli etc.,\nprecum din Musset, François Coppée, Lamartine, Schiller, Lord\nByron, Lope de Vega, din poeţi greci precum Anacréon etc.\nTraducţiile lui erau corecte şi conştiincioase.",
  "Lui Vârgolici însă îi venea din când în când poftă să scrie\npoezii originale, măcar că­i lipseau talentul şi vocaţia; de aceea\ncompunerile sale erau cele de mai multe ori simplă proză rimată,\nlucru de care noi râdeam şi­l glumeam. E drept că el nu era\nsusceptibil cum sunt în general poeţii şi nu se supăra pe noi.\nÎntr­o seară vine la „Junimea” cu o poezie: Om şi om. Subiectul\nera de un prozaism şi de­o naivitate excepţională. Poetul punea\nîn evidenţă faptul că oricare ar fi deosebirea de rang şi de situaţie\nsocială, oamenii sunt totuna... când dorm. Aşa, poezia începea\ncu descrierile unui rege sau împărat, arătând cum împăratul\ncând nu doarme se deosibeşte de ceilalţi oameni, apoi adaogă\nurmătoarele:\nÎns­a lui putere, fală şi mărire\nŢine numai ziua, el deştept fiind,\nDar vremea cât doarme nu­i deosebire\nÎntre el ca rege şi un om de rând.\nŞi pe această temă urmau încă vreo cinci­şase strofe.\nChiar caracuda şi cei nouă care nu înţelegeau niciodată nimic\ns­au revoltat de banalitatea ei.\n— Ce dracu, zise unul din ei, cum că Bodnărescu nu este\nprea înţeles – lucru de care ne plângem – nu înseamnă că Vârgolici\nsă ne dea lucruri pe care şi copiii de cinci ani să le poată înţelege.\nIar dl. Caragiani adaugă:\n— Frate, apoi eu ştiu o cimilitură, care spune acelaşi lucru\nca şi Om şi om, deşi trivial, dar nu banal.\n— Care? care? întrebară mai multe glasuri.\nDe câte ori dl. Caragiani lua cuvântul, iubitorii de glume şi\nde lucruri sărate deveneau atenţi.\n— Iată cimilitura, zise dl. Caragiani: „Cine e, cine e, ce nevoie\nface pe împăratul să se scoboare de pe cal ca orice om?”.\n— Om şi om, răspunseră în cor cu toţii.\nDe atunci lui Vârgolici îi rămase şi porecla de Om şi om.\n*\nDe altmintrelea toţi la „Junimea” aveau câte o poreclă, dacă\nnu şi două. Ne distram liberi ca copiii la şcoală.\nCred că trebuie să rezum încă o dată poreclele junimiştilor.\nDl. Maiorescu avea o poreclă, dar întocmai cum fac copiii la\nşcoală care pun porecle la profesori, dar nu îndrăznesc să le",
  "spună. În „Junimea” era cunoscut de Titu, între noi şi pe din\ndos îi ziceam Centrala.\nD­lui Jacques Negruzzi i se zicea Carul cu minciunile – am arătat\nde ce.\nD­lui Pogor i se zicea Biblioteca contimporană. Pe acea vreme\nîncepuse publicarea Bibliotecei contimporane la Paris, şi fiindcă dl.\nPogor era abonat şi susţinea părerea celei din urmă cărţi apărute\nîn acea bibliotecă, de aceea îi rămăsese acest nume.\nLui Lambrior, Tasu şi mie ni se zicea: cei trei români.\nD­lui Culianu: Papa Culianu.\nLui Melik: Milmelik, Irmilik.\nLui Miron Pompiliu, transilvănean: Keşkekemet.\nD­lui Nicu Ganea: Drăgănescu. (Am arătat cu altă ocazie de ce.)\nD­lui Caragiani: Bine hrănitul Caragiani. (Am arătat de ce.)\nCăpitanului Bengescu (actualul general Bengescu­Dabija):\nPompier.\nD­lui Naum: Pudicul Naum.\nLui Creangă: Bărdăhănosul Creangă.\nD­lui Carp de pe atunci i se zicea Excelenţă.\nD­lui Xenopol i se zicea: Bonne à tout faire1, fiindcă nu era\nînsăr cinare sau treabă, la care el să nu se ofere de bunăvoie s­o\nfacă.\nD­lui Burlă i se zicea: raţă, de la o polemică ce avusese cu\ndl. Hasdeu asupra originei sanscrite a acestei păsări foarte lacome.\nDe aceste mi­aduc aminte, măcar că erau şi alte multe.\nDar să reiau firul discuţiei.\n*\nZiceam că autorul care mi­a luminat mai mult sistemul de\nestetică pozitivă a fost Jules Verne. Nici atunci, cu atât mai mult\nacuma, nu pot lua pe Jules Verne, care în definitiv nu­i decât\nun vulgarizator al ştiinţei, drept un autor literar, nici scrierile lui\nnu le pot considera ca adevărată literatură. Aceasta nu împiedică\nînsă ca Jules Verne să nu fie unul din cei întâi care a tras efecte\nliterare dramatice din principii de ştiinţă absolut seci.\nNu­şi poate închipui cineva ce impresie colosală au produs\nasupra spiritului meu, în 1870, romanurile care apăruseră până\natunci şi care au rămas şi până acum fondul geniului lui Jules\n1. Femeie la toate (fr.).",
  "Verne: Voyage au centre de la terre, De la terre à la lune, Cinq semaines\nen ballon, Autour de la lune etc. au făcut deliciile mele nopţi\nîntregi. Citeam aceste lucruri cu un îndoit interes: întâi cu\ninteresul care se degajează din ele, independent de sistemul de\ncredinţă, şi al doilea cu plăcerea omului care avea o teorie, a căreia\nrealizare în parte, în foarte mică parte, mi­o dădea Jules Verne.\nIeşit proaspăt din liceu, niciodată nu­mi trecuse prin cap că\nprincipii aride ca acela al căderei corpurilor, al gravităţei, al atracţiei\nşi toate celelalte cu privire la electricitate, lumină, căldură etc.\nputeau să fie exploatate pentru a pune în mişcare personajele\nunui roman, fie chiar cu o intrigă cam copilărească.\nDar romanul care confirma credinţa mea, şi anume că cunoş­\ntinţele pozitive moderne prezintă o platformă mult mai largă\npentru artă şi literatură şi că imaginaţia omului modern întrece\nmult pe a omului antic, a fost: De la terre à la lune.\nCum am spus demult, eu fusesem în liceu admiratorul şi al\nliteraturei italiene clasice. Dante, Petrarca, Ariosto şi Tasso\nîmi erau familiari. Cetind De la terre à la lune a lui Jules Verne\nmi­am adus aminte că un poet, cu câteva sute de ani înaintea\nlui, Ariosto, a tratat acelaşi subiect ca şi Jules Verne. În epopeea\nsa: Orlando furioso, Ariosto are un cântec, Suirea lui Astolfo în lună.\nŞi atunci m­am gândit să recitesc din nou această ascensiune.\nAm recitit din nou pe Ariosto şi am rămas izbit de supe­\nrioritatea lui Jules Verne faţă cu acel faimos poet. Notaţi că\nJules Verne nu e poet; el este, o mai repet, un răspânditor al\nştiinţelor pozitive, pe când Ariosto este unul din cei mai mari\npoeţi ai Italiei, cu o imaginaţie, desigur, mult mai fecundă şi mai\nstrălucită decât la mulţi poeţi chiar moderni.\nŞi cu toate aceste, când comparezi modul cum ambii prezintă\nsuirea în lună, eşti izbit de superioritatea unuia faţă cu celălalt,\nsuperioritate datorită numai cunoştinţelor celor două epoce.\nAşa, mi­aduc aminte cum făceam deosebirea pe atunci între\naceşti doi autori şi cum se întărea în mine ideea cum că cunoş­\ntinţele moderne, vaste şi variate sunt un material mult mai propriu\npentru dezvoltarea imaginaţiei.\nSă dau câteva exemple apropo de Ariosto şi Jules Verne,\nexemple pe care le­am prezentat la „Junimea”, cu ocazia altor\ndiscuţii tot pe acea temă:\nAstolfo din Orlando furioso se suie la lună în un car cu patru\ncai roşii ca focul... Este concepţia veche a lui Apollon care stră­\nbate cerul cu cursierii săi de foc. După credinţele de la începutul",
  "veacului al XVI­lea – cel puţin Ariosto se face ecoul lor, sau\npoate chiar este invenţia lui (nu am timp să controlez) – în\nspaţiul inter planetar domneşte un foc etern. Cum face Ariosto\nca Astolfo cu caii săi să treacă prin focul etern? Natural că\nrecurge la miracol, acest expedient antic şi modern încă în cre­\ndinţele religioase şi populare, prin care se înlătură toate impo­\nsibilităţile şi se aplanează toate greutăţile pentru eroi. Astolfo\navea cu dânsul un bătrân evan ghelist care permite ca carul să\ntreacă fără să fie atins de flăcări.\nAcest lucru Ariosto îl spune în două versuri numai, e aşa de\nprolix. Pentru ce? Pentru că neştiind nimic asupra acelor regiuni\nşi neavând măcar ipoteze, cum aveam astăzi asupra spaţiilor\ninterplanetare, nu putea nici să zică, nici să inventeze altceva\ndecât focul etern, admis pentru infern.\nCetiţi toată partea din Jules Verne în care este descris voiajul\nînainte de a sosi la lună şi veţi vedea câte detalii, câte observaţii,\ncâtă imaginaţie ştiinţifică. Îmi aduc aminte – căci n­am cetit de\nmult pe Jules Verne – cum el exploatează legile fizice aplicate\nîntr­un mediu îndepărtat de pământ; cum, de exemplu, paharele\ncând stau la masă rămân suspendate în aer nemaiavând greutate;\ncum aruncând pe fereastră un câne mort, acesta începe a se\nînvârti împrejurul bombei ca un satelit etc.\nAriosto nu ştie nimic din interiorul lunei, decât că şi ea are\nfluvii, lacuri, câmpuri, munţi, văi şi s­ar părea că crede că este\nlocuită. Atât.\nCe sărăcie, faţă cu cunoştinţele precise, pe care Jules Verne\nle intercalează asupra lunei, cu ocazia voiajului inventat de dânsul.\nDar mă opresc, măcar că ar fi chiar acum un interesant studiu\nde dezvoltat în această privinţă. Şi trebuie să adaug un lucru:\ncu toate că de la 1870 încoace s­au scris, pe ici pe colea, oarecare\ncărţi pe această temă, cu toate că prin uvragele unor savanţi\ncelebri, precum Herbert Spencer, s­a arătat superioritatea, şi din\nacest punct de vedere, a cunoştinţelor noastre pozitive, totuşi\nmărturisesc că nu cunosc un uvraj complect în această privinţă\nşi n­am cetit nimic care să mă satisfacă cu totul.\nŞi lucrul ce explică pentru ce uvrajul pe care­l doresc nu a\napărut încă: omul care ar trebui să­l scrie ar trebui să aibă\ncunoştinţi vaste în toate ramurile ştiinţei şi în acelaşi timp să\ncunoască perfect atât literatura cea veche, cât şi cea nouă. Acest\nlucru se întâmplă foarte rar, savanţii nefiind literatori în genere\nşi literatorii nefiind oameni de ştiinţă.",
  "Iată cum ajunsesem ca să­mi stabilesc teoria estetică, care\nde multe ori, atât înaintea plecărei mele la Paris cât mai cu\nseamă după întoarcerea mea de la Paris, a dat loc la interesante\ndiscuţii la „Junimea”.\nTrebuie să adaug că mai târziu „Junimea” asculta cu o ureche\ndistrasă ideile sau teoriile nouă, pe care noi cei tineri căutam\nca să le introducem. Epoca de plămădeală de idei şi de teorii\nfusese la „Junimea” în 1865 şi 1875. În acest timp teoriile d­lui\nMaiorescu se cristalizaseră mai în toate capetele, aşa că acele\nteorii erau lucruri admise definitiv şi eu cred că nu noi cei tineri\nşi fără autoritate am fi putut să le zdruncinăm, dar chiar un om\nde valoare şi cu mare autoritate ar fi căzut în această întreprindere.\nSocietăţile literare au tinereţa şi bătrâneţa lor, ca orice fiinţă\nvie. „Junimea” a dat tot ce putea da ea, mai cu seamă până pe\nla 1875. De fapt la acea dată rolul ei este deja sfârşit, măcar că\nmai are şi după aceea vreo câţiva ani de vitalitate, însă mai mult\naparentă.\nCine regretează desfiinţarea „Junimei” de la Iaşi exprimă o\nidee mai mult sentimentală, decât un lucru posibil; „Junimea”\nnu mai putea să meargă. La sfârşitul acestor memorii voi arăta\nlucrul pe larg. Mai ales după ce se strămută dl. Maiorescu la\nBucureşti, s­au făcut încercări ca ea să continue a exista; zadar­\nnice încercări.\nTot aşa de puţin reuşite au fost şi silinţele d­lui Maiorescu\nca să întemeieze o „Junime” la Bucureşti: alte împrejurări, alte\npersoane, alte idei.\nXXI\nChestii de metafizică\nMulte şi frumoase discuţii au mai avut loc la „Junimea”. Când\nera de faţă dl. Maiorescu şi venea din întâmplare şi dl. Carp, dis­\ncuţia era mai totdeauna pe tema socialo­filosofică, la care noi cei\ntineri nu participam decât incidental – fiindcă faţă de profesori\nelevii trebuie mai mult să asculte decât să vorbească.\nDl. Carp şi atunci, ca şi acum, era, ca să mă exprim printr­un\ncuvânt franţuzesc, tranchant. Intra cu monoclul în ochi, făcea o",
  "roată cu privirea­i dispreţuitoare, în tot cazul indiferentă pentru\ncei noi veniţi, pentru caracudă, şi apoi, cu ocazia cetirei vreunei\nlucrări, arunca vreun aforism sau formula vreo teorie, pe tema\ncăreia se năştea discuţia cu d­nii Maiorescu, Pogor şi Iacob Negruzzi.\nNoi formam galeria.\nUnul care era mai totdeauna de altă părere era dl. Iacob\nNegruzzi. Dl. Negruzzi îl combătea sistematic pe dl. Carp în\nteoriile sale, şi mi­aduc aminte că de multe ori l­am auzit zicân­\ndu­i d­lui Carp:\n— Sistemul tău e foarte simplu şi comod: vii din şase în şase\nluni la „Junimea”, scoţi sabia din teacă, formulezi sau mai bine\ninventezi o teorie, tranşezi toate chestiile cu vârful săbiei, con­\ndamni şi reprobi tot ce nu­ţi convine şi apoi pleci. Apoi nu se\ndiscută aşa!...\n— Taci gogomanule, tu nu ştii să discuţi, îi replica dl. Carp.\nIar dl. Negruzzi ridica din umeri, se uita la noi, îl arăta pe\ndl. Carp şi tăcea, dând a înţelege că­i de prisos ca să mai vorbească.\nDin contra, felul de discuţie al d­lui Maiorescu era cu totul\naltul. D­sa îşi expunea părerea, pe urmă asculta pe contrazicător\ncu mare atenţie şi cu multă bunăvoinţă, chiar dacă acela era\nunul din cei noi sau vreo caracudă. După ce contrazicătorul\nsfârşea, dl. Maiorescu, cu un aer foarte liniştit, lua cuvântul şi\nrăspundea la toate punctele arătate şi astfel discuţia urma cu\nregulă şi cu şir. N­am văzut niciodată pe dl. Maiorescu impa­\ncientându­se, sau făcând o exclamaţie, sau luând un aer despre­\nţuitor faţă de orice şi oricine. Pe când cu dl. Carp nu îndrăzneai\nsă discuţi, iar d­nii Pogor şi Iacob Negruzzi scoteau toate inter­\njecţiile şi exclamările limbei, arătându­şi către alţi membri părerile\nlor în cursul discuţiei d­lui Maiorescu.\n*\nCând însă lipseau fruntaşii şi, mai cu seamă, dl. Maiorescu,\ncând se întâmpla ca cei bătrâni să fie duşi la Bucureşti la Cameră\nşi rămâneam noi numai, atunci fiecare îşi dădea curs vervei şi\nideilor sale, atunci, pot zice, aveau loc discuţiile cele mai inte­\nresante, fiindcă se făceau pe teme noi. Iar cei care luau parte la\nasemenea discuţii erau: Alexandru Xenopol, Lambrior, Eminescu,\nVârgolici, Grigore Buicliu şi eu.\nAfară de noi, mai erau încă membri care ar fi putut foarte bine\nsă ia parte la discuţie, precum d­nii Naum, Nicu Gane; aceştia,",
  "împreună cu mulţi alţi, preferau să asculte şi numai din când\nîn când să plaseze câte un cuvânt.\nÎn asemenea ocazie am discutat noi chestia pesimismului în\npoezie şi a temei desperate ce adesea era exploatată de Bodnă­\nrescu – şi până la un oarecare punct de Eminescu – cu privire\nla neştiinţa omului de cum s­a născut lumea şi cum are să se\nsfârşească. Şi cu aceasta revin la discuţia care a stârnit poezia lui\nBodnărescu, Pe mare, din care am reprodus mai sus câteva strofe.\nPe mine, adept al filosofiei pozitive, această temă mă exaspera,\nşi de câte ori o vedeam pusă în versuri desperate şi lugubre,\nzbucneam şi protestam.\nLa aceste discuţii lua parte şi Bodnărescu, nu apropo de\npoeziile lui, ci apropo de credinţele filosofice în sine.\n— Bine, omule, îmi zicea Eminescu sau Bodnărescu, pe tine\nnu te interesează marea problemă cum a ieşit lumea din haos,\nce a fost înaintea ei şi ce va deveni? Această idee nu te preocupă,\nnu te munceşte?\n— Nu mă munceşte deloc, şi dacă mă preocupă, este în\nmargini cu totul restrânse. Voi aveţi aerul, în poeziile voastre,\na arăta pe un om muncit de dimineaţă până a doua zi de ideea\ncum s­a născut lumea şi cum va sfârşi ea; aveţi aerul că nici nu\nmâncaţi, nici nu beţi, că sunteţi adevăraţi nefericiţi pe pământ,\nfiindcă nu ştiţi cum s­a creat lumea şi, mai cu seamă, cum are\nsă se sfârşească; faceţi din aceasta preocuparea unică a omului,\nabsorbindu­i gândirea întreagă şi aruncându­l în disperare, din\ncauza neputinţei de a dezlega problema. Faceţi din om un fel\nde Faust din actul I, când se plânge că a ajuns la bătrâneţe fără să\ndea vreo dezlegare chestiilor filosofice. Ei bine, eu, o mai repet,\nsunt foarte mulţumit, mă ocup cu o mulţime de alte chestiuni şi\nnumai din când în când mă gândesc în treacăt la această problemă.\n— Apoi atunci, îmi răspundea Eminescu, înseamnă că nu ai\ncapul tăiat pentru asemenea probleme.\n— Ba nu, aceasta înseamnă că am o disciplină a minţei mele,\npe când voi lăsaţi să vagabondeze ale voastre fără frâu şi fără\nnici o rezervă; şi în aceasta consistă superioritatea filosofiei\npozitive, adăugeam eu, faţă de metafizică. Marele progres ce a\nadus ştiinţa cu legile ei pozitive a fost între altele că a dat minţei\no normă sigură pentru a judeca lucrurile şi fenomenele. Acele\npe care a reuşit să le explice au intrat în domeniul cunoştinţelor;\ncât despre rest, între care figurează şi chestiunile pe care le discu­\ntăm acum, ipotezele constituiesc toată ştiinţa, ipoteze bazate",
  "pe principii deja cunoscute, dar ipoteze. În asemenea chestii\nnu­i nimic nici de turmentat, nici de nenorocit în om; disciplina\nminţei mă face să mă mulţumesc cu cele cunoscute şi să întrevăd\npe cele necunoscute sau să mă mărginesc a spune pur şi simplu\ncă pentru asemenea chestiuni, ştiinţa nu are încă răspuns. Aşa,\nde exemplu, relativ la sfârşitul lumei noastre se ştie că soarele\nse răceşte încetul cu încetul, când pământul nu va mai avea\ncăldură şi lumină...\n— Apoi aceste le ştim şi noi.\n— Apoi dacă le ştiţi, de ce nu vă mulţumiţi cu dânsele şi\npentru ce căutaţi, cum zice francezul, „midi à quatorze heures”!\nSă vă spun eu, toată munca şi nenorocirea pe care pretindeţi în\npoeziile voastre că o simţiţi faţă de necunoscut este inventată,\neste ceva artificial, este o temă convenţională, pe care o găsiţi\nproprie a o exploata. Nu simţiţi, ci vă faceţi că simţiţi; este o\nneonestitate literară...\nŞi pe această temă discuţiile se prelungeau până la miezul\nnopţei, fiecare ieşind cu părerea pe care o avusese intrând.\nÎn asemenea discuţii, Lambrior era cu mine. Cealaltă tabără\nse compunea mai din tot restul „Junimei”.\nXXII\nPoveşti şi poezii populare\n„Junimea”, aşa cum se formase la 1866, nu iubea poeziile\npopulare şi gusta pe jumătate poveştile noastre. Curentul litera­\nturei populare mai pronunţat l­au adus cei intraţi pe urmă,\nprecum Xenopol, Lambrior, Slavici, Miron Pompiliu, Creangă etc.\nDe câte ori şi mai târziu n­am auzit pe dl. Pogor şi chiar pe\ndl. Carp vorbind cu dispreţ de poeziile noastre populare! Noi le\nsusţineam chiar cu oarecare exageraţie, iar dl. Pogor ne răspundea:\n— Ce­mi vorbiţi de poezii populare, poezie descriptivă lipsită\nde orice sentimente!\nIar dl. Carp adăuga:\n— Poezii populare!... Ele se reduc la: frunză verde şi vântul bate.\nVă puteţi închipui protestările noastre. De câte ori se întâmpla\no asemenea discuţie, când intram acasă, căutam, recitind colecţia",
  "lui Alecsandri, bucăţi în care un adânc sentiment era fondul\nînsuşi al poeziei, sau altele unde un spirit de observaţie stră­\nbătător sărea la fiecare vers. Luam colecţia cu noi, şi la data\nviitoare a „Junimei” citeam poeziile acelea şi iar discutam.\nDe multe ori prindeam pe dl. Pogor că discuta a priori, fără\nsă fi cetit poeziile; atunci dl. Negruzzi, care nu scăpa ocazia ca\nsă se înţepe cu dl. Pogor, adăuga:\n— Are scuză Pogor că n­a cetit poeziile. Ele n­au fost tipărite\nla „Biblioteca contimporană”.\nIar dl. Carp replica sentenţios:\n— Degeaba umblaţi cu patriotism, că în literatura populară\nnu există decât Iliada lui Homer.\nDe aici discuţii şi glume.\nPe mine aceste discuţii mă puseseră la ambiţie şi mai ales\nfiindcă aveam de gând să ţin o prelegere asupra acestui subiect,\nam arătat acest lucru. Am căutat prin toate cataloagele şi mi­am\nprocurat tot ce am găsit tradus în franţuzeşte şi italieneşte din\npoeziile diferitelor popoare. Mi­am procurat în traducţie şi poeziile\npopulare sârbeşti şi, cetindu­le, am constatat o mare asemănare\ncu ale noastre; de multe ori era evident că acelaşi subiect a fost\ncomun ambelor popoare, numai modul de tratare a subiectului\ndifera; şi pe cât mi­a rămas de atunci impresia, poeţii noştri\npopulari sunt superiori ca imaginaţie şi, mai cu seamă, ca deli­\ncateţă de sentiment.\nCu toate acestea, oficialmente poezia populară avea un loc\nînsemnat în Convorbirile literare, iar dl. Maiorescu o admitea ca\nun gen literar respectabil. Cauza era fiindcă Vasile Alecsandri\nintrând aproape de la început în acest cerc literar şi bucurându­se\nde acel prestigiu meritat, de care am vorbit altă dată, „Junimea”\nnu putea să facă altceva decât să vorbească cu respect şi cu\noarecare atenuată admiraţie de nişte poezii pe care Alecsandri\nle adunase şi le prelucrase de multe ori, şi din care se inspirase\nvădit în Doinele şi în Lăcrămioarele sale.\nŞi se explica foarte bine prevenţiunea „Junimei” contra lite­\nraturei noastre în genere şi, prin urmare, şi contra literaturei\npopulare. Tineri veniţi din străinătate, cu educaţie germană şi\nfranceză, sub influenţa marei civilizaţii a acestor două popoare,\nei cad pe la 1871 în ţară în mijlocul unei literaturi factice, care\nmerita seve ritatea criticelor d­lui Maiorescu. Bolintineanu, Grigore\nAlexandrescu şi Alecsandri erau singurii care rămâneau în picioare.\nNecunoscători ai istoriei naţionale, ai literaturei populare, acei",
  "tineri, care înfiinţează „Junimea”, cred că cea mai bună treabă\nce pot face în ţară este să traducă din alte limbi, cea naţională\nneavând modele.\nÎn aceste împrejurări în „Junimea” s­a creat un fel de aforism:\nNu avem literatură, n­avem istorie, nu avem artă. Şi când noi,\na doua formaţie, venirăm la „Junimea” cu alt spirit, mai bine\nînarmaţi din punct de vedere naţional, evident că trebuia să se\nîntâmple ciocniri în credinţe şi în doctrine.\nCulegători de poezii populare erau mulţi la „Junimea”; erau\nMiron Pompiliu şi Slavici pentru Transilvania, Petrino pentru\nBucovina; nu mai vorbesc de poeziile populare din România,\npentru care erau foarte mulţi colectori.\nEminescu era admiratorul poeziei populare; nu doar că o\ngăsea atât de frumoasă, cât mai cu seamă fiindcă era produsul\npoporului român, pe care îl iubea în toate manifestaţiunile lui,\nnefăcându­şi nici o rezervă. Era un fel de sensibilitate bolnăvi­\ncioasă la dânsul când era vorba de român. L­am văzut mai ales\nla un pahar de vin, cu ochii în lacrămi, vorbind de un eres băbesc\ndin popor. Tot ce face, tot ce zice ţăranul, pentru dânsul era\nperfect. De câte ori nu discutam cu dânsul, arătându­i ridicolul\nsusţinerilor sale, când admira toate absurdităţile populare, numai\nfiindcă vin de la popor.\nCu poveştile era altă chestie. Poveştile erau gustate la „Junimea”\nnu ca un gen superior literar, cum nici nu sunt în realitate, ci\nca o formă plăcută a unor minţi naive şi poate chiar ca o amintire\na fiecărui din noi din timpul copilăriei.\nPovestitori erau: Slavici, Miron Pompiliu, afară de alţii de\ncare nu­mi aduc aminte, şi, mai cu seamă, Creangă.\nCreangă avea la „Junimea” poveşti scrise şi poveşti spuse. Acele\nce nu le putea scri şi publica din cauză că erau corozive (prin\ncuvântul coroziv la „Junimea” se înţelegea măscărăcios) el le istorisea.\nŞi atunci „Junimea” se schimba în şezătoare – bine înţeles în şeză­\ntori unde nu erau femei şi fete. În genere se alegeau serile în care\ndl. Maiorescu lipsea; d­sa nu gusta acest fel de petrecere pe teme\ncorozive. Dl. Naum, pudic cum era, asculta – şi chiar cu multă\nplăcere. Se retrăgea într­un colţ, se înroşea din când în când, dar\nnu pleca; avea o scuză în contra pudicităţei sale, d­sa fiind literat\nnu putea să protesteze plecând la povestirea de literatură populară.\nCând intra Creangă la „Junimea” şi dacă nu era nimic altceva\nde făcut, atunci dl. Pogor, care gusta cel mai mult dintre noi\npoveştile sărate ale lui Creangă, îi zicea:",
  "— Creangă, ia spune­ne o poveste!\n— Pe uliţa mare sau pe uliţa mică?\n— Pe uliţa mare, strigau mai mulţi.\nO explicaţie a acestor cuvinte. Păpuşerii (cei care umblau cu\nhârzobul cu păpuşi în timpul carnavalului) aveau două feluri de\npiese pe care le jucau: unele corozive; şi altele pentru copii. Când\nchemai un păpuşar acasă, el se uita întâi la persoanele prezente\nşi dacă nu­şi explica bine situaţia, întreba:\n— Cuconaşule, pe uliţa mare sau pe uliţa mică?\n— Pe uliţa mică se grăbea stăpânul casei să spună. „Junimea”\nprefera uliţa mare, căci celelalte poveşti se publicau în Convorbiri.\nŞi atunci Creangă începea să spună povestea lui Ion cel prost\nsau chiar povestea lui Moş Nichifor, însă cu versiuni şi detaile\nalte decât în cea publicată.\n*\nDar să ajung la o discuţie foarte interesantă cu privire la\npoeziile populare, provocată de dl. Xenopol printr­un articolaş\nal său: Ceva despre literatura populară.\nPe dl. Xenopol îl cunoaşte toată lumea; el promitea de pe\natunci ceea ce a devenit. Era şi pe atunci cel mai fecund scriitor\nal Convorbirilor literare.\nSe ocupa de toate şi scria despre toate. Nici nu te aşteptai\ncu ce venea la „Junimea”. Era inepuizabil, ceea ce făcea bucuria\nd­lui Iacob Negruzzi, directorul Convorbirilor literare.\n— Ascultă Xenopol, îi zicea dl. Iacob Negruzzi, n­am manuscript\ndestul pentru numărul viitor al Convorbirilor.\n— N­ai grijă, că îţi voi aduce, chiar mâine trec pe la redacţie\nca să­ţi las ceva.\n— Despre ce? întrebam noi.\n— Nu ştiu încă bine, dar desigur că aduc mâine.\nŞi se ţinea de cuvânt. Se ducea acasă, se punea pe scris, scria,\nscria şi a doua zi dl. Iacob Negruzzi avea manuscriptul necesar.\nDespre ce n­a scris dl. Xenopol în Convorbiri! Cum am spus,\ndespre toate: Studii asupra stărei noastre actuale, Studii asupra vechilor\nnoastre aşezăminte, Studii economice, Despre artă şi literatură. Nenu­\nmărate Recenziuni despre tot felul de cărţi. Despre epigramă, filosofie\netc., etc.\nAvea obiceiul pe care l­a păstrat şi până astăzi, ca să pună\npe hârtie tot ce observa, tot ce vedea, tot ce­i venea în cap. Cu",
  "o idee fabrica un articol, pe care îl trimetea iute la Convorbiri.\nOrice propunere care i s­ar fi făcut, de întreprins vreun studiu\nsau de format vreo societate ştiinţifică, o primea cu entuziasm.\nOdată era foarte entuziasmat de ideea d­lui Burlă de a înfiinţa\no societate pentru studiarea limbei sanscrite. Aşa ceva nu cunoştea\ndecât dl. Burlă.\nSe înţelege că pe atunci dl. Xenopol era un scriitor neegal;\navea lucruri admirabile, dar şi lucruri mediocre. Ceea ce­l caracte­\nriza în diferitele sale scrieri, însă, este că în ele găseşti totdeauna\no idee; o idee greşită, bună sau falsă, dar o idee. Niciodată nu\nscria numai ca să scrie.\nDe multe ori la „Junimea” trecea în biroul din fund şi se\npunea să scrie ceva. Noi râdeam şi ziceam:\n— Iată Xenopol care produce o nouă capodoperă.\nEl zâmbea şi scria înainte.\nDl. Xenopol era foarte indulgent în aprecierile şi criticele\nsale; rar la „Junimea” găsea o poezie cu desăvârşire proastă sau\no lucrare rea; totdeauna găsea o parte pe care o aproba, în tot\ncazul niciodată nu era absolut şi intransigent în judecarea ope­\nrelor. Dl. Xenopol se entuziasma foarte uşor şi pentru puţin.\nAceste două însuşiri i­au rămas – precum de altmintrelea toate\ncelelalte – şi până astăzi. Şi azi este indulgent în critică, şi azi\nse entuziasmează pentru puţin.\n*\nÎntr­o seară, prin 1872 sau prin 1873, vine dl. Xenopol la\n„Junimea”. Seară foarte săracă, mai nimenea nu avea nimic,\nbuzunările d­lui Iacob Negruzzi erau goale. După ce dl. Iacob\nNegruzzi îşi descărcă obicinuitul car cu minciunile, dl. Pogor întrebă:\n— Cine are ceva, să scoată?\nNimeni nu răspunse.\nDl. Xenopol vorbea cu dl. Burlă într­un colţ.\n— Vasăzică n­avem nimic de cetit? repetă dl. Negruzzi.\nAceste vorbe îl deşteptară pe dl. Xenopol din conversaţia ce\navea, şi atunci răspunse:\n— Ba am eu ceva, am o critică.\n— Apoi de ce nu spuneai? Scoate­o, scoate­o, repetă dl. Pogor.\nŞi dl. Xenopol scoase din buzunar vreo trei file de manuscript.\nLa vederea acestor trei file, noi începurăm a ne strâmba, zicând:\n— Numai atâta?",
  "Căci dl. Xenopol ne obicinuise cu studii lungi, lungi. E drept\na spune în parantez că şi studiile mele istorice, precum şi critica\nistoriei românilor a d­lui Hasdeu erau interminabile, puteam\nţine recordul lungimei cu dl. Xenopol.\nDl. Xenopol începu a ceti.\nUn mic parantez. Deşi atunci dl. Xenopol scria ceva mai bine,\ndar aproape tot aşa de indescifrabil ca şi astăzi. Aşa că nimeni\nnu­i putea ceti manuscriptele, trebuia să le citească el.\nAutorul începe: Ceva despre literatura populară.\n— Iar literatura populară!? exclamă dl. Pogor cu dispreţ.\n— Porco, porco, zise dl. Negruzzi.\nAm explicat altă dată că porco – o denaturare a latinescului\nporro – însemna la „Junimea” ca să fie tăcere, pentru ca cetitorul\nsă poată continua.\nDl. Xenopol punea în articolaşul său o interesantă chestie:\ncum se naşte cântecul, povestea, doina, în popor, adică de cine\nşi cum se face această literatură?\nLa această întrebare răspundea printr­o generalitate: cum că\nautorul este însuşi poporul întreg. Pe urmă mai adăoga ceva\nmai precis: că autorii acelor cântece, poveşti şi doine nu există,\ncă un fapt trece din gură în gură, fiecare îi adaugă ceva, fiecare\nîl îmbogăţeşte, aşa că la urmă dacă te întrebi cine a făcut poezia\nsau doina poţi să răspunzi: nimeni.\nTot aşa explica dl. Xenopol producerea muzicei populare.\nApoi sfârşea, arătând deosebirea între literatura scrisă şi cea\npopulară, iar deosebirea cea mai fundamentală o găsea în faptul\ncă: pe când în literatura scrisă opera este a unui singur autor, în\ncea populară ea nu este a unui singur, ci a mii şi mii de autori.\nEu mă ocupasem de această chestie şi mult îmi frământasem\nmintea ca să înţeleg cum se face o poezie populară şi de cine.\nMi­aduc aminte că am căutat prin autorii români cari culeseseră\nşi se ocupaseră de poeziile populare, să văd tratată această chestie.\nMi se spusese că în Revista română a lui Odobescu, acesta tratase\nchestia felului cum se naşte o poezie populară şi comandasem\nîntreaga colecţie. Dar n­am găsit nici acolo nimic precis, genera­\nlităţi şi numai generalităţi. Toţi făceau mai mult lirism şi senti­\nmentalism pe această temă, şi tot prin generalităţi o dezlegau,\ncum făcea şi dl. Xenopol. Cine a făcut poezia populară? La\naceastă întrebare se răspundea: poporul. De unde s­a născut ea?\nDin sufletul poporului român, se adăoga. Dar aceasta ori nimic\neste totuna, îmi ziceam eu atunci, căci evident că poporul, în",
  "termeni generali, a creat poeziile populare, şi ele au ieşit din\nnevoile şi sentimentele lui; dar cum? Iată chestia.\nO notiţă însă din poeziile populare culese de Alecsandri mi­a\nconfirmat părerea pe care mi­o făcusem prin simplu rezonament.\nEu îmi ziceam: nu se poate ca poeziile populare să n­aibă şi ele\nun autor, o persoană în carne şi oase, căci altmintrelea nu s­ar\nputea explica unitatea subiectului şi dezvoltarea lui logică.\nÎn adevăr, în colecţia lui Alecsandri mă izbise o poezie senti­\nmentală foarte frumoasă de vreo 6­7 strofe. În josul acelei poezii,\nAlecsandri punea cam următoarea notiţă (n­am colecţia sub mână\nca să cercetez): „această poezie a fost compusă de o fată anume\nSmaranda, cu ocazia trecerei peste Prut a unui flăcău pe care îl\niubea”. Mai ştiam un lucru, că foarte multe din poeziile cari se\ncântau la mesele boiereşti, unde era vorba de fapte de boier şi de\ndomn, erau compuse de lăutari, care jucau rolul de un fel de\ntrubaduri – tot ei compunând poeziile pe cari tot ei le ziceau. Din\naceste şi alte rezoane ajunsesem la concluzia că poeziile populare\nau şi ele fiecare un autor şi că singura deosebire între ele şi poeziile\nscrise este: că la cele populare numele auto rului se uită cu încetul,\npoezia capătă cu timpul oarecare modi ficări de formă, nu de\nfond, şi că cel mult alte versiuni înlocuiesc compunerea originală.\nAsupra acestei chestii avusesem lungi discuţii nu la „Junimea”,\nci într­o cafenea, unde ne adunam noi câţiva, anume Lambrior,\nConta, Verussi etc. Şi în acest cerc diverginţa era mare între\nnoi: Lambrior susţinea teoria d­lui Xenopol, Verussi şi cu mine\no teorie contrară.\nArticolul d­lui Xenopol: Ceva despre literatura populară ne pre­\nzenta deci ocazia ca această discuţie să fie adusă la „Junimea”,\niar eu, cum se vede, eram destul de înarmat ca să dau atacul.\nDupă ce dl. Xenopol sfârşeşte a ceti, dl. Pogor întrebă:\n— Cine vorbeşte despre lătrătură populară?\nDl. Pogor în genere la literatură zicea lătrătură, dar cuvântul\nîl păstra mai ales pentru cea populară.\n— Mă rog, aş întreba, am zis eu, ce înţelege Xenopol cum\ncă în literatura populară nu este un autor, ci mai mulţi? Cum?\nAdică o poezie populară se naşte în mod general, nu trebuie să\nfie la început un individ care să o compună? Poţi concepe în\nmod material şi mecanic ideea unei poezii ieşite din sufletul\npoporului fără un autor, care dacă nu­i ştim numele, nu­i mai\npuţin adevărat că a trebuit să fie la început în oase şi în carne,\ncompunând cu creierul şi spunând cu gura sa poezia?",
  "Întrebarea aşa de naturală produse un fel de mişcare şi zăpă­\nceală, căci mai toţi, deprinşi cu explicaţii vagi şi generale, erau\nsurprinşi printr­o întrebare precisă şi de pură factură poetică.\n— Desigur, răspunse Vârgolici, că poezia începe prin a fi spusă\nde cineva; dar unul concepe începutul, iar ceilalţi o con tinuă şi\no complectează, aşa că la urmă ea nu mai este opera celui întâi,\nfiindcă foarte puţin făcuse pentru întregul ei autorul ei primitiv.\nAceastă explicaţie păru a mulţumi pe mulţi, pe mine însă\ndeloc, de aceea am adăogat:\n— Ba să mă iertaţi, eu nu înţeleg deloc lucrul aşa; d­voastră\naveţi aerul a spune că autorul primitiv a compus o strofă sau\nzece versuri şi s­a oprit; că altul a luat acele zece versuri şi a\nmai adaus încă zece de la sine; că un al treilea a compus şi el\nde la dânsul încă zece versuri, şi aşa mai departe, până s­a\ncomplectat poema sau balada. Xenopol are aerul să creadă că şi\nîn muzică tot aşa s­a întâmplat: unul compunând jumătate de\nmelodie, iar altul restul. Este imposibil a se admite aceasta; totul\ncontribuie a admite din contra că şi poporul a avut şi are adevă­\nraţi poeţi, adevăraţi muzicanţi, cu dispoziţii proprii pentru aceasta;\ncă ei sunt consideraţi în popor întocmai ca şi în clasa noastră,\nde poeţi ceilalţi, mulţumindu­se a le cânta producerile lor. Faptul\ncă ele mai târziu ajung la noi mai alterate, mai modificate decât\ncum au fost create, se datoreşte mijlocului nesigur prin care\npoezia populară se transmite de la o generaţie la alta, memoriei\nşi amintirei, care nu pot să păstreze exact opera cum tiparul o\nface. Cu aceste explicaţii primesc şi eu teoria lui Xenopol, cum\ncă poeziile populare sunt anonime şi ieşite din sufletul poporului\nromân.\nDiscuţia a mai continuat mult pe această temă şi fiindcă\ndeosebirea între noi era mai mult fructul generalităţei termenilor\nîn care Xenopol se exprima, am sfârşit prin a cădea de acord\nafară de câţiva recalcitranţi, bunăoară ca Ştefan Vârgolici şi\nLambrior, cari nu­şi puteau închipui cum Mioriţa sau Păunaşul\ncodrilor să fie operele unui singur ţăran.\nIar noi îi râdeam făcându­le următoarea obiecţie:\n— Voi credeţi că Mioriţa nu a putut să iasă din creierul unui\nsingur ţăran şi tot voi credeţi că a ieşit din creierul mai multora,\napoi ce­i un ţăran şi ce­s mai mulţi ţărani? Nu­i aceeaşi pătură\nsocială, aceeaşi cultură, aceeaşi mentalitate?\nIar dl. Pogor încheie discuţia zicând în mod emfatic sentenţios.\n(Acest ton îl lua în chestii de zile mari.)",
  "— Ce tot umblaţi ridicând la ceruri o poezie descriptivă de\no naivitate primitivă! Ce grozăvie cuprinde:\nMioriţă lae\nLae bucălae;\nasta­i poezie? ce mare treabă a inventat cel care a zis întâi:\nPăunaşul codrilor,\nVoinicul voinicilor\nşi pentru a afla paternitatea unor asemenea versuri copilăreşti,\nvă sfădiţi, faceţi teorii şi contrateorii?\nNoi, cu toţii de astă dată, protestam, iar dl. Iacob Negruzzi\nrepeta cunoscuta şarjă la adresa lui Pogor.\n— Mă mir că vă miraţi de părerea lui Pogor! Cea din urmă\ncarte pe care a cetit­o din Biblioteca contimporană nu vorbeşte\ndespre poezia populară la români!\nApoi ridicam şedinţa, mergeam pe stradă grupuri­grupuri,\nde astă dată glumind, fără să mai discutăm, şi intram târziu,\ntârziu acasă.\nXXIII\nPolitica la „Junimea”\nAm spus altă dată că la „Junimea” nu se făcea politică; notaţi\ncă zic că nu se făcea, dar nu că „Junimea” nu făcea politică.\nCei cinci tineri cari au fundat societatea „Junimea” în 1864\n(măcar că originele „Junimei” se pretinde că se pierd în noaptea\ntimpurilor), d­nii Rosetti, Maiorescu, Carp, Pogor şi Negruzzi,\nnu făceau atunci politică determinată, nici nu se gândiră la aşa\nceva înfiinţând „Junimea”. În adevăr, dl. Rosetti era cumnatul\nlui Cuza Vodă, care era încă pe tron atunci. Ce politică putea\nsă facă? Dl. Maiorescu era profesor şi nu se gândea decât să se\ndistingă şi să atragă atenţia asupra sa prin frumoasele sale pre­\nlegeri populare. Dl. Pogor în viaţa sa n­a făcut politică serioasă,\ncu atât mai puţin în 1864. Dl. Negruzzi abia sosise din străinătate.",
  "Numai dl. Carp, probabil, avea veleităţi şi dispoziţii de politică,\nnu ştiu însă care îi erau ideile pe atunci.\nPe patru din aceşti cinci tineri îi lega ceva mai de aproape.\nD­nii Carp, Maiorescu, Theodor Rosetti şi Negruzzi îşi făcuseră\nstudiile în Germania, prin urmare aveau o comunitate de educaţie\nintelectuală şi de idei; numai dl. Pogor studiase în Franţa.\nCum s­a transformat încetul cu încetul „Junimea” literară în\n„Junimea” politică? Adevărul e că „Junimea” pe lângă caracterul\nliterar, care a rămas fondul ei principal, a mai căpătat cu timpul\nşi o tinctură politică, împrumutând culoarea principalilor ei membri.\nAşa, de la 1866, cu ocazia discuţiei asupra prinţului străin\nsau român în locul rămas vacant prin detronarea lui Cuza, d­nii\nMaiorescu, Carp, Negruzzi luară o poziţie definitivă.\nDe atunci şi până în 1870, aceştia împreună cu d­nii T. Rosetti\nşi Pogor duseră lupta în Iaşi contra liberalilor reprezentaţi prin\nFracţiunea liberă şi independentă, iar ca idei simpatizau cu conser­\nvatorii în contra roşilor, adică liberalilor, reprezentaţi prin Brătianu\nşi Rosetti.\nMi­aduc aminte că dl. Iacob Negruzzi ne spunea adesea cum\nîn seara întrunirei de la sala Slătineanu, când cu cunoscutul\nscandal şi manifestaţia contra consulului Prusiei, scandal care\nafectase atât de mult pe rege, pe atunci domnitor, s­a dus la\npalat noaptea târziu împreună cu alţii pentru a arăta domnitorului\nsentimentele lor.\n*\nCu venirea guvernului d­lui Lascăr Catargiu, toţi aceştia înce­\npură a face o politică conservatoare militantă, cu o mică nuanţă\njunimistă, nuanţă care se vede că există şi astăzi.\nÎmprejurul acestor trei tineri, cititorii ştiu deja că s­au grupat\no mulţime de profesori, avocaţi, ingineri, care deveniră colabo­\nratorii Convorbirilor. Marea majoritate din aceştia, când intrară\nla „Junimea”, nu făceau politică, nici nu aveau idei concepute\npolitice; era natural ca încetul cu încetul ei să împrumute ideile\npolitice ale d­lor Maiorescu, Carp, Th. Rosetti, Negruzzi. Era\nîntâiul contingent politic al grupului; cu alte cuvinte, contingentul\nliterar de la „Junimea” forma cel dintâi contingent politic, când\n„Junimea” începu a face politică.\nAşa se explică că şi astăzi d­nii Naum, Culianu, Grigore Buicliu,\nPetru Missir etc., etc. sunt junimişti; junimişti au fost până la",
  "moartea lor Ştefan Vârgolici, Melik, Eminescu, Bodnărescu, Vasile\nTasu, Ciupercescu, Miron Pompiliu, general Cerchez, colonel\nScheletti, Lambrior, Creangă etc., etc.\n*\nDintre membrii „Junimei” literare, care nu au fost sau n­au\nrămas junimişti în politică, sunt foarte puţini.\nMai întâi este dl. Nicu Gane, care a făcut politică junimistă\npână pe la 1879 – dacă nu mă înşel – şi care venind în contact\nmai de aproape cu fermecătorul de oameni, Ioan Brătianu, a fost\ncuprins de admiraţie pentru dânsul şi a părăsit lagărul junimist.\nVasile Conta, care când vine la „Junimea” era un om deja\ncopt şi format cu ideile proprii în toate chestiile, aşa că era\nrefractar la orice influenţă nouă.\nEu, care după cum am arătat la începutul acestor memorii,\naveam înainte de a veni la „Junimea” un fel de idei politice\nfracţioniste, sau mai drept simpatizam şi votam cu liberalii\nfracţionişti din Iaşi. Intrarea mea la „Junimea” a avut influenţă\nşi asupra ideilor mele politice, căci am început a cunoaşte insu­\nficienţa şi câteodată chiar ridicolul grupului liberal din Iaşi, cu\ncare făceam politică. Junimist însă mi­ar fi fost foarte greu să\ndevin, din cauza direcţiei pe care citirea şi studiile sociale au\nimprimat spiritului meu. Am căpătat însă în „Junimea” un lucru:\na stima şi aproape a iubi chiar pe aceşti oameni culţi, care dacă\nnu aveau idei largi, dar aveau sentimentul de măsură şi de\ndisciplină intelectuală în toate. Aşa se explică de ce până şi\nastăzi, cu toate vicisitudinele politice, în cursul atâtor ani, sim­\npatiile şi înclinaţiunile mele au rămas constante cu privire la\njunimismul politic, căci cel literar nu mai există, după părerea\nmea, deşi Convorbirile continuă a apărea.\nCu dl. Alexandru Xenopol chestia e mai încurcată. D­sa, unul\ndin cei întâi şi mai străluciţi tineri a căror achiziţiune a făcut­o\n„Junimea”, potrivit naturei sale entuziaste, care îl face ca într­un\nmoment dat să se dea fără rezervă, a fost mulţi ani şi junimist\npolitic; de la o vreme a încetat de a fi, nu ştiu anume de când1.\n1. Faptul s­a petrecut în 1878. Obiectul imediat al divergenţei dintre\nXenopol şi fruntaşii grupării politice junimiste l­a constituit deosebirea\nde opinie faţă de vestitul art. 7 al noii Constituţii. Xenopol s­a alăturat\ngrupării fracţioniste liberale din Iaşi (n.ed.).",
  "De altmintrelea cred că nici dl. Xenopol singur nu se poate supăra,\ncând voi spune că d­sa n­a avut niciodată aptitudini politice,\nnici n­a făcut politică serioasă într­un sens sau altul. Dl. Xenopol\nera eminamente un savant; pe d­sa un fapt istoric, social sau\nchiar literar îl interesează mai mult decât toată politica.\nAsupra membrilor „Junimei” literare deveniţi junimişti politici,\ns­a superpus mai târziu contingentul pur politic, care n­a cunoscut\nşedinţele de la „Junimea”. Vechii junimişti literari, însă, totdeauna\nau considerat pe recruţii politici ca pe un fel de intruşi sau mai\nbine ca pe un fel de junimişti de formaţie nouă, inferioară.\n*\nCel care însă făcea mai dese excursiuni în „Junimea” pe terenul\npolitic era, desigur, dl. Iacob Negruzzi. Acest om viu, cu spirit,\nfoarte impacient se stăpânea cu foarte multă greutate ca să nu\nvorbească politică.\nDin contră, dl. Pogor era intratabil când era vorba ca să vâre\npolitica la „Junimea”. Făcând parte din „Junimea” literară, natural\ncă a devenit şi el junimist politic, şi a rămas, dar politica nu\nnumai că nu l­a atras, dar nici chiar nu l­a interesat.\nCu venirea la guvern a d­lui Lascăr Catargiu în 1871, în Iaşi\nli se dă junimiştilor aproape întreaga situaţie politică. Iată deci\npe dl. Maiorescu, fraţii Negruzzi, Nicu Gane etc. băgaţi în politică\npână în gât, iar unii dintr­înşii ocupând funcţiile de prefecţi şi\nprimari. Iată­i nevoiţi ca să lupte mai cu seamă în alegeri în\ncontra liberalilor numiţi Fracţiunea liberă şi independentă, care erau\nfoarte tari şi aveau multe simpatii printre alegători.\nLiberalii, printre care era şi dl. A.D. Holban, duceau o cam­\npanie teribilă în contra junimiştilor, pe care îi arătau alegătorilor\nşi ţărei ca francmasoni, ca vânduţi străinilor, ca duşmani ai\nreligiei şi ai ţărei.\nAceastă campanie, pe care nimic nu o justifica, afară de câteva\nuşurinţi de limbă şi de condei, prindea în masa electorală. Şi cu\ntoate că junimiştii aveau administraţia în mână, totuşi fracţioniştii\nle dădeau mult de furcă în luptă, aşa că principalii junimişti\ntrebuiau să desfăşoare mare activitate pentru a reuşi. Cel mai aprig\nşi mai neastâmpărat luptător şi agent din partea junimiştilor\nera dl. Iacob Negruzzi. Acesta era într­o veşnică mişcare, făcea\nvizite alegătorilor şi căuta să­i îndoctrineze; pe stradă aborda pe\nfiecare, discuta, căuta să­l convingă, căuta să risipească calomniile",
  "pe care liberalii le aruncau în contra conservatorilor. În timpul\nalegerilor avea registre în regulă în care alegătorii erau notaţi\ncu diferite particularităţi sociale. Era aproape singurul dintre\nconservatori şi junimişti care lupta şi ştia să lupte.\nDe aceea dl. Iacob Negruzzi ieşea cu cele mai multe voturi\nşi câteodată reuşea singur dintre colegii săi, ba chiar mi se pare\ncă s­a ales şi în opoziţie.\nDin contră, dl. Vasile Pogor era cel mai indolent, cel mai\napatic, cel mai dezinteresat dintre junimişti în luptele electorale.\nŞi acest lucru făcea exasperaţia d­lui Iacob Negruzzi, care nu se\nputea opri ca să nu facă reproşuri amare sau să­şi bată joc chiar\nla „Junimea” de această atitudine a d­lui Pogor.\nTot felul de anecdote cu privire la nepăsarea d­lui Pogor ne\nspunea la începutul şedinţei, când îşi descărca carul cu minciunile.\n— Acest om e imposibil! exclama dl. Negruzzi. Nu se duce\nla un alegător, nu cere un vot, nu vine nici în ziua de alegeri,\nîi e ruşine că­i candidat. Dacă am avea pe toţi ca pe Pogor, apoi\nhalal de alegeri!\nOdată dl. Negruzzi ne­a spus o anecdotă foarte nostimă,\nprivitoare la nepăsarea d­lui Pogor.\nDl. Pogor era primar şi candidat la deputăţie.\n— În comitetul electoral, ne spuse dl. Negruzzi, eu îi făceam\nreproşuri că de ce nu ia şi el o listă electorală să o studieze, să\nfacă câteva vizite. După multă dojană Pogor pare că se decide\nla un act energic şi îmi zice:\n— Bine, să fac cum zici, dar n­am o listă electorală şi nici\nnu ştiu de unde să o iau.\nAtunci un râs omeric ne­a apucat pe toţi, de vreme ce dl. Pogor,\nmăcar că era primar, nu ştia că listele electorale le face el şi se\ngăsesc la primărie la dânsul.\nLa asemenea zeflemele din partea d­lui Negruzzi, dl. Pogor\nrâdea şi el.\nDezinteresarea d­lui Pogor în politică a mers până acolo, încât\nsub guvernul d­lui Catargiu, mi se pare, a fost numit într­o combi­\nnaţie ministru, şi nici măcar nu s­a deranjat să plece la Bucureşti,\nrefuzând, declinând telegrafic acea onoare. Aşa că dl. Pogor a\nfigurat ca ministru numai în Monitorul Oficial, timp de 24 ore.\nDl Iacob Negruzzi, cu spiritul său neastâmpărat, încă de la\nînceput n­a putut să rabde ca să nu introducă în Convorbiri, sub\nformă de satiră, politica, căutând să ridiculizeze pe adversarii\nsăi fracţionişti.",
  "Situaţia politică în 1871 din Iaşi era astfel: Factorii principali\nerau trei: profesori, preoţi şi negustori, mulţi­puţini câţi erau.\nFracţioniştii aveau pe profesori şi pe preoţi, adică majoritatea;\nconservatorii împreună cu junimiştii se rezemau pe negustori,\ncare erau la discreţia guvernului. Ura conservatorilor era îndreptată\ncontra profesorilor şi a preoţilor. Pe aceştia dl. Iacob Negruzzi\nîi ridiculiza într­o satiră, Electoralele, în Convorbiri, în 1871. Repre­\nzentantul profesorilor în acea satiră este Tiberiu Lehăescu (Neculai\nIonescu), Părintele Smântână (popa Pompilian sau Enăchescu).\nAceastă compoziţie, Electoralele, e ca toate de această natură;\nea reprezintă o întrunire publică la primărie, în care preoţii, profe­\nsorii şi negustorii se dispută sub ochii binevoitori ai prezidentului,\ndoctorul Fătu, şi care se termină printr­o bătălie gene rală, în care\nprofesorii mănâncă bătaie, iar potcapii preoţilor zboară prin aer.\nDl. Maiorescu, cel mai atacat pe acele vremuri de adversarii\nsăi pe toate terenurile, a avut tăria de caracter ca să înlăture\nmai întotdeauna politica şi personalităţile, ca neintrând în cadrul\nConvorbirilor şi ca nefiind determinante în discuţie. După ce\ncurăţa astfel terenul, apoi răspundea adversarului cu răutate,\ndar cu răutate literară, dând un model de discuţie adversarilor,\ncare model nu era urmat niciodată.\nPolitică deghizată. Dosarul „Junimei”\nDacă la început în „Junimea” nu se făcea politică pe faţă, însă\ndeghizat, s­a făcut. De aceea în această chestie este foarte greu\na mă pronunţa precis şi în scurte cuvinte. Ar fi mai drept să zic\ncă se făcea şi nu se făcea.\nCum se făcea politică în mod deghizat? Iată cum „Junimea”,\nsocietate literară şi eminamente critică, avea datoria ca să urmă­\nrească scrierile ce apăreau, fie pe calea jurnalismului, fie acele\ndin reviste. Oameni culţi şi inteligenţi, cum erau d­nii Maiorescu,\nPogor, Carp, I. Negruzzi, Theodor Rosetti, nu se puteau împiedica\nsă nu fie izbiţi, în ceea ce se publica, de o mulţime de prostii,\nexagerări, idei baroce, exprimate într­un stil ridicol de înflorit\nsau extravagant. Acele scrieri nu se raportau totdeauna la chestii\nliterare, ci cele mai multe la politică.\nCa să relevezi asemenea enormităţi în Convorbiri nu se putea,\npolitica fiind acolo exclusă. Şi chiar când acele scrieri erau cu",
  "caracter literar, „Junimea” credea că nu e de demnitatea unei\nreviste ca Convorbirile ca să releveze în ea toate nimicurile şi să\npună în vază autori obscuri, făcându­le onoarea de a­i ridiculiza.\nDe aceea se găsise un mijloc de a împăca lucrurile. Convorbirile\nrămâneau revista serioasă şi critică în mişcările literare şi ştiinţi­\nfice a lucrărilor mai însemnate din ţară; pentru extravaganţele\nînsă politice sau chiar literare de un gen inferior, s­a întocmit\nDosarul „Junimei”. Am atins deja chestia Dosarului; cred nemerit\nsă mai adaug câteva detalii.\nNu ştiu cine a avut ideea înfiinţărei Dosarului „Junimei”; eu\ncând am venit, la 1872, l­am găsit deja înfiinţat şi chiar volumi­\nnos. Probabil că el a fost deschis o dată cu Convorbirile, sau\npoate chiar mai înainte.\nÎn ce consista acel Dosar? Era un album mare şi voluminos,\ncu culoare roşie, pe ale cărui pagini albe se lipeau tăieturi din\ngazete cotidiane sau chiar din reviste, când scrierea se preta\nridicolului, fie prin prostia ideei, fie prin exagerarea formei sau\nlipsa de cunoştinţă a limbei. Cu această ocazie se făcea politică\ndeghizată, iar „Junimea” îşi arăta chiar părerile ei în politică.\nÎn adevăr, mai toate bucăţile aduse pentru a se lipi în Dosar\nerau luate din scrierile adversarilor, adică ale liberalilor. Este\ndrept că liberalismul pe atunci, cu forma nouă constituţională,\ncu libertatea tribunei, a presei, a întrunirilor, oferea mai multe\nocazii. Novici în maniarea acestor libertăţi, precum şi în exerci­\ntarea formelor constituţionale, liberalii şi în special fracţioniştii\ndin Iaşi, se dădeau la o adevărată orgie, câteodată, de cuvinte\nbombastice, de fraze fără înţeles, de exprimări de sentimente\nexagerate într­o limbă înflăcărată. Junimiştii, spirite sobre şi\nmăsurate, lipsiţi de orice avânt mare sentimental, eminamente\ncritici, găseau materie de ridicol în toată această manifestare\nexuberantă; şi o făceau cu plăcere, cu atât mai mult cu cât\npoliticeşte ei erau contra formei parlamentare şi a instituţiilor\ncare produceau asemenea ridicularităţi. Căci vădit că junimiştii\nerau contra instituţiilor ce se introduseseră de curând, nu făţiş\ntotdeauna, dar în forul lor interior desigur; şi nu numai în forul\nlor interior, dar chiar şi la „Junimea”, care era o societate, ca să\nzic aşa, publică. (Entre qui veut, reste qui peut.)\nPrincipalii junimişti mergeau chiar mai departe; ei gândeau,\nşi de multe ori spuneau, că instituţiile parlamentare nu pot\nproduce altceva mai serios decât ceea ce ei lipeau la Dosarul\n„Junimei”. Cu nedreptatea caracteristică spiritelor celor mai distinse,",
  "când sunt în joc idei adverse, ei credeau că din regimul parla­\nmentar nu pot ieşi decât fraze deşerte, declamatorii, ridicole.\nIată de ce Dosarul „Junimei” se îngroşa în fiecare an cu extracte\ndin ziarele liberale. Dosarul „Junimei” era oarecum gazeta săptă­\nmânală a societăţei, gazetă care era citită numai de membrii\n„Junimei”; hazul se făcea în familie.\n*\nAmatorul cel mai înfocat al Dosarului „Junimei” cred că ghiciţi\ncine era: era dl. Pogor. Acest bărbat delicat şi simţitor la tot ce\nera exagerat şi umflat, făcea mare haz de asemenea colecţie, el\nchiar era depozitarul Dosarului. Colaboratorii, adică cei ce aduceau\nbucăţile de lipit, erau întreaga „Junime”; fiecare membru aducea\ncâte ceva, decât nu de aceeaşi calitate; nu se puneau în Dosarul\n„Junimei” prostiile fără haz, simplele prostii sau insanităţi ordi­\nnare. De aceea cei care se ocupau cu găsirea bucăţilor pentru\nDosar trebuiau să aibă şi ei miros şi gust literar.\nCând dl. Pogor găsea câte ceva, şi găsea câte ceva bun, sau\ncând i se aducea ceva bun, era o adevărată sărbătoare pentru\ndânsul, făcea un haz de nedescris, lua tăietura din gazetă cu\nmare precauţiune, deschidea albumul încetişor, pe urmă cu\npenelul şi guma ungea frumuşel pagina albă, pe care cu mare\nprecauţiune lipea preţiosul document. Apoi îl mai citea o dată,\nrâdea cu hohote, se învârtea prin casă şi de bucurie nemaiştiind\nce să facă, lua o pernă şi o arunca în capul d­lui Nicu Gane,\nstrigându­i:\n— Tu, Drăgănescule, nu înţelegi ce nostim este acest lucru!...\nErau vânători iscusiţi pentru furnizarea Dosarului. Cel mai\nfin desigur că era dl. Grigore Buicliu; el aducea bucăţile cele mai\nnostime, alegerea era totdeauna sigură şi vânatul ce aducea\ntotdeauna primit.\nNu acelaşi lucru se întâmpla şi cu alţii. Caracuda şi ea se\nîncerca să aducă bucăţi pentru Dosar dar nu reuşea, căci nimerea\nlucruri nesărate şi nepipărate, prostii de acele care nu te fac să\nrâzi – şi la „Junimea” cu drept cuvânt, după râsul mai mare sau\nmai mic ce provoca o bucată, se hotăra dacă merita sau nu\nmerita a fi pusă la Dosar.\nUn membru asiduu în colecţionarea aceasta era Vasile Tasu,\ndar n­avea niciodată noroc, mai toate bucăţile lui erau refuzate.\n— Faul, faul, strigau toţi din toate părţile.",
  "Iar bietul Tasu se înroşea până în vârful urechilor şi punea\nziarul în buzunar.\nŞi îmi explic de ce. Îl vedeam în cursul săptămânei pe Tasu\nocupându­se în orele lui libere numai cu căutarea de prostii\npentru Dosar, şi toată lumea ştie ce se întâmplă în asemenea\ncazuri; când cauţi într­adins o prostie, ţi se pare că o găseşti la\nfiecare pas, pierzi spontaneitatea pe care spiritul trebuie să o\npăstreze pentru a putea fi izbit cu succes de un ridicol deosebit.\nÎn aducerea de bucăţi pentru Dosar, fiecare îşi arăta tempera­\nmentul. Aşa, când „Junimea” era la dl. Pogor, îndată ce­l vedeam\nîn uşa salonului râzând şi dând din picioare, de pe scări înţele­\ngeam că a găsit ceva nostim pentru Dosar. De altmintrelea chiar\ndacă n­am fi înţeles, dl. Pogor se grăbea ca să ne­o spună, nu\nputea să tacă, nici să aibă răbdare măcar câteva minute. Era\nPogor în toată întregimea lui.\nDl. Negruzzi proceda altfel. D­sa venea, îşi deschidea carul\ncu minciunile, fără să amintească nimic de Dosar, începea apoi o\nanecdotă politică şi încetul cu încetul venea la extractul, pe\ncare­l scotea apoi din buzunar. Aceste precauţiuni erau luate în\nvederea vreunui eşec, mai ales că era veşnic pândit de dl. Pogor\ncu verva lui îndrăcită. Apoi dl. Negruzzi mai avea un gen comic\nde citit, care făcea bucata mai ridicolă încă, aşa că ea era primită,\nchiar când nu era de prima calitate.\nCu dl. Maiorescu era lucru mai interesant, căci şi dl. Maiorescu\naducea multe lucruri pentru Dosar. După ce intra în salon şi se\naşeza pe scaun zicea:\n— Ei, ei, unde e Dosarul? Am ceva.\nDl. Pogor, vesel, se repezea în bibliotecă şi­l aducea triumfal.\nAtunci dl. Maiorescu, cu o mare gravitate şi seriozitate, scotea\njurnalul în care era însemnată cu creion verde partea încriminată.\nApoi citea. Dacă bucata era înflăcărată, o cetea serios, bufnind\ndin când în când de râs. Efectul era irezistibil. Dl. Pogor se\nrepezea de­şi aducea pensonul şi guma şi o nouă capodoperă\nvenea să adaoge la celelalte capodopere ale Dosarului.\nLa asemenea ocazie se răsfoia din nou Dosarul cetindu­se\nbucăţile ce provocau mai mult haz. Dintre acele bucăţi mi­aduc\naminte că „Junimea” făcea mare haz de o proclamaţie a lui Dumitru\nBrătianu către locuitorii Capitalei, în calitate de primar – mi se\npare –, cu ocazia venirei, cred, a domnitorului Carol.\nContribuitorii cei mai obicinuiţi ai Dosarului erau d­nii Misail\nşi Aricescu.",
  "Din Iaşi, fracţioniştii cu fraţii Tacu, Lateş aveau şi ei locul\nlor rezervat.\nPoeţii din Transilvania nu erau de asemenea cruţaţi. Apoi\nurmau o serie de lucrări anonime, foarte preţioase, din punct\nde vedere al Dosarului.\n*\nDar şi aici o observaţie. Când zic la „Junimea” se făcea mare\nhaz de asemenea lucruri, înţeleg pe cei zece sau doisprezece\nmembri principali, restul... Este drept că la cetirea Dosarului toţi\nrâdeau, dar dacă te­ai fi uitat la caracudă şi la alţi membri ai\n„Junimei”, îndată vedeai că ei râdeau, fiindcă vedeau pe ceilalţi\ncă râd, râdeau de ruşine, ca să facă ca ceilalţi; altmintrelea poate,\ndacă i­ar fi pus şi pe dânşii să scrie asupra unei teme, ar fi scris\nîntocmai ca autorii din Dosar.\nDar aceasta era indiferent, hazul era general şi într­un moment\ndat îţi făcea iluzia că membrii „Junimei”, de la cel mai mare\npână la cel mai mic, sunt toţi plini de spirit şi plini de cultură.\nA doua zi prin oraş se ştiau cele petrecute la „Junimea” şi se\nafla bunăoară că discursul cutărui fracţionist a fost pus în Dosar.\nMare furie şi indignare! Păcatul fracţioniştilor era că nu înţele­\ngeau gluma şi nu erau oameni de spirit; toate le luau la serios\nşi le judecau în mod dramatic. Dosarul „Junimei” era considerat\nca un act de sacrilegiu la adresa instituţiilor parlamentare şi\nsentimentelor patriotice. Pe această temă ei declamau din nou,\ndând astfel din nou ocazia ca Dosarul să se îmbogăţească.\nMi­aduc aminte că erau câteva bucăţi din discursurile sau\nbroşurile fracţioniştilor cu privire la descentralizare, de toată\nfrumuseţea.\nO explicaţie e necesară.\nÎn urma înscrierei în Constituţia de la 1866 a dezideratului\npentru o mai mare descentralizare, oratorii liberali din Iaşi făceau\ndin acest deziderat tema mai tuturor discursurilor lor.\nEste incalculabil numărul discursurilor, pe care în adolescenţa\nmea le­am auzit pe tema descentralizărei, în întrunirile publice.\nOratorii se succedau la tribună, dar tema rămânea aproape aceeaşi:\ndescentralizare şi iarăşi descentralizare. Cel care însă avea specialitatea\nacestei teme era răposatul Dimitrie Tacu.\nŞi lucru curios, măcar că de nenumărate ori am auzit de la\ntribună în întrunirile publice ce e descentralizarea, eu n­am",
  "înţeles aceasta decât târziu, după ce uitasem de acele discursuri;\ncăci nu ştiu cum se face, însă ieşeam totdeauna după sfârşitul unei\nîntruniri mai nedomirit de cum venisem, de ce este descentra­\nlizarea, măcar că numai despre dânsa se vorbise.\nJunimiştii natural că nu scăpau ocazia ca să adauge o pagină\nla Dosar. Şi, o repet, când a doua zi se afla că descentralizarea a\nfost pusă la Dosar, o mare indignare cuprindea pe dl. Dimitrie\nTacu, care nu pierdea ocazia de a striga peste tot locul:\n— Am să le arăt eu acestor cosmopoliţi, schopenhaueriani,\nvânzători de ţară, acestor epicuriani şi liber cugetători!\nXXIV\nChestia evreiască\nŞi ca să sfârşesc cu politica la „Junimea”, voi adăuga: o singură\nchestie cu caracter politic se discuta liber la „Junimea” şi dădea\nloc la discuţii de ceasuri întregi, când nu era nimic de citit şi\ncând venea dl. Carp mai cu seamă, era chestia evreiască.\nPrezenţa d­lui Carp era necesară ca să se poată isca discuţia,\nfiindcă d­sa era singurul, dar absolut singurul partizan de pe\natunci al evreilor, iar în toată ţara, dintre oamenii politici, mai\nera încă Manolache Costache. A, uitam încă pe dl. C.A. Rosetti;\ndar ideile sale în această privinţă erau foarte complexe şi iese\ndin cadrul acestor amintiri.\nLa Iaşi toţi eram mai mult sau mai puţin antisemiţi şi „Junimea”\nnu se deosebea în această privinţă.\nAşa eu tocmai mai târziu, după ce m­am întors din străinătate\nşi mai cu seamă cu discuţiile care au avut loc în 1878 cu ocazia\nrevizuirei articolului 7, am încetat de a fi antisemit. Înainte de\na pleca în străinătate însă eram antisemit în regulă, nu fanatic,\ndar neamicul evreilor.\nŞi nici nu se putea altmintrelea. Crescut într­un oraş ca Iaşi,\ncu o populaţie eminamente evreiască, făcând la început politică\ncu Fracţiunea liberă şi independentă, duşmanul neîmpăcat al evreilor,\nîmbuibat de ideile ei, neavând timpul să mă gândesc prin mine\nasupra chestiei, alte ocupaţii literare şi ştiinţifice absorbindu­mi\ngândirea, era natural ca să primesc gata preparate în politică",
  "ideile pe cari le profesau şi ceilalţi – şi aceasta cu atât mai mult,\ncu cât în chestia de care vorbesc nu era deosebire de vederi\nîntre partide: conservatorii ca şi liberalii din Iaşi gândind în\nfond aproape identic; zic aproape, căci era deosebire în ceea ce\npriveşte modalitatea.\nAşa, era o deosebire între „Junimea” şi Fracţiunea liberă şi\nindependentă. Această din urmă grupare avea ca cal de bătălie\naproape zilnic chestia evreiască, care, pe lângă chestia descen­\ntralizărei, forma fondul de rezistenţă al întrunirilor liberale.\nDiscursuri interminabile se rosteau împotriva evreilor, toate\nrelele din omenire erau cauzate de evrei, iar românii erau arătaţi\nca trebuind să dispară peste 10 sau 15 ani cel mult şi ţara\nromânească devenea o nouă Palestină.\n*\nDe altmintrelea era explicabilă pe atunci acea duşmănie şi mai\ncu seamă îngrijirea ce această chestie inspira celor mai moderaţi.\nŞi astăzi sunt evrei în Iaşi şi foarte mulţi în Bucureşti: dar\nce deosebire între evreii de acuma – vorbesc de pătura supe­\nrioară – şi între evreii de atunci!\nLa Iaşi, pe atunci, afară de un număr de familii mai vechi,\nevreii erau emigraţi din Rusia şi din Galiţia, de 15­20 de ani, şi\nîn fiecare zi grupuri­grupuri de familii soseau proaspăt. Totul îi\ndeosebea de români, şi totul îi făcea pe aceştia să se revolte sau\nsă se îngrijească. Portul atât la evrei cât şi la evreice era deosebit;\nbonetele cele de catifea garnite cu blană, antereiele lungi, barbele\ninculte şi prolixe şi perciunii cei interminabili, iar la femei\nperucele mari şi păroase de pe cap (femeile la măritare îşi tăiau\npărul) cu cărarea lor lată, care se vedea de o poştă că­i artificială,\ntoate acestea te izbeau ca ceva straniu şi neadaptabil.\nNu era evreu pe atunci care să vorbească, nu perfect, dar măcar\ncorect româneşte; toţi doctorii, arhitecţii etc. evrei vorbeau o\nlimbă oribilă! În şcoli abia începuse câte un evreu a­şi trimite\ncopilul; şcoli speciale lor, în care erau profesori de o ignoranţă\nfenomenală, serveau copiilor, mai cu seamă celor de clasa de jos,\nde a le dota o cultură primitivă şi informă. Ceea ce ne izbea pe\nnoi, între altele, era felul cum copiii în timp glodos erau duşi la\nşcoală în spate de nişte purtători numiţi belferi, care aveau mi\nse pare, chiar în şcoală, un rol oarecare. Cuvântul de belfer s­a\ndat pe urmă profesorilor liberali, în semn de râs şi de batjocură.",
  "Moravurile acestor emigraţi erau nu mai puţin izbitoare. Cei\nmai mulţi evrei nu ştiau mai deloc româneşte, nici nu puteau\nsă înveţe, trăind cu desăvârşire numai între dânşii. Sărbătorile\nlor se petreceau în mod zgomotos: cântece, plânsete, vaiete, toate\nerau asurzitoare, spre marele scandal al românilor, care nu înţe­\nlegeau că şi evreii exercită mai la urmă un cult; ei considerau\naceste manifestări religioase ca nişte provocări la adresa lor.\nAdaugă pe lângă aceasta şi chestia economică. Iaşul părăsit\npentru Bucureşti, devenind sărac, comerţul şi meseriile toate în\nmâna evreilor.\nÎn adevăr, era imposibil ca cineva să nu fie antisemit, punân­\ndu­se din orice punct de vedere, fie din acel al limbei şi culturei,\nfie din al curăţeniei moravurilor, fie din acel economic.\nDe chestia politică nici nu putea să fie vorbă; nimeni nici că\nse gândea a da evreilor drepturi politice sau măcar la posibilitatea\nunei asemenea întâmplări.\nConstituţia de la 1866 regulase după credinţa generală în\nmod definitiv această îngrijitoare chestie, excluzând pe evrei de\nla putinţa de a deveni cetăţeni români.\nNumai o singură chestie preocupa pe toată lumea, acea a\nînmulţirei necontenite a evreilor şi acea de a găsi un mijloc ca\nsă scape ţara de dânşii.\nDespre asimilarea lor sau posibilitatea asimilărei, nici nu era\nvorbă, aceasta era considerată ca un lucru imposibil, după cum\nvoi arăta mai la vale.\n*\nÎn mijlocul acestei stări generale, „Junimea” nu se putea să\nnu se resimtă şi ea; dar cu moderaţia care o caracteriza în toate\nmanifestările ei, natural că „Junimea” nu putea să­şi exprime în\nmod zgomotos şi declamator ceea ce păstra numai pentru dânsa,\ncu atât mai mult cu cât chestia ieşea în definitiv din cadrul\npreocupărilor societăţei.\nNoi tinerii eram toţi antisemiţi şi nu ne jenam a arăta aceasta.\nEminescu mai cu seamă, natură impulsivă, era teribil când îl\npuneai pe această temă. Eminescu voiajase mult în ţările locuite\nde români, nu ştiu de unde chiar căpătase un accent munte­\nnesco­ardelean, încât mulţi n­ar fi crezut că e moldovan şi încă\ndin Botoşani, oraşul unde se vorbeşte mai mult moldoveneşte\nca accent, decât peste tot locul.",
  "Mi­aduc aminte că odată se întorsese de la o escursiune de\nla Suceava. Era aşa de emoţionat, încât nu putea vorbi.\n— Auzi, oraşul Suceava, oraş boieresc, cetate a sfântului\nŞtefan cel Mare, cetatea care a rezistat la asalturile leşilor şi\nungurilor, cuibul zmeilor şi al vulturilor, în prada verminei jido­\nveşti! Iar Iaşul, scaunul lui Lăpuşneanu şi atâtor domni români,\nde batjocura tuturor străinilor de limbă şi de neam!\nDl. Maiorescu rar îşi exprima ideea în chestia evreiască. Cum\ncă era contra, o spunea; de altmintrelea a dovedit­o cu ocazia\nrevizuirei articolului 7.\nDl. Pogor se dezinteresa de chestie, dar nu iubea pe evrei.\nAlecsandri era un antisemit vesel şi glumeţ, ceea ce nu­l\nîmpiedeca ca să despreţuiască mai mult decât să urască pe evrei.\nToată literatura cea uşoară de teatru a lui Alecsandri se învârteşte\nîn jurul grecului şi a jidanului, mai cu seamă a jidanului. Ba\nchiar a făcut o piesă cu tendinţi sociale: Lipitorile satelor, în care\njidanul este dat ca o adevărată plagă la sate.\n*\nUn singur junimist era antisemit pasionat, neastâmpărat,\navând vecinic preocuparea evreilor, acela era dl. Negruzzi. D­sa\nnu mai sfârşea când începea a vorbi despre evrei: teorii, lucruri\nobservate, anecdote, totul exploata pentru a­şi susţinea părerea.\nDl. Negruzzi nu scăpa nici o ocaziune ca să nu spună în\ntreacăt o răutate la adresa evreilor. De multe ori ne povestea\nanecdote despre jidanii din Berlin, arătându­ne că evreii peste\ntot locul sunt aceiaşi, la Berlin ca şi la Iaşi; că numai în aparenţă\nse deosibesc, că evreii la Berlin sunt urâţi şi despreţuiţi, că aşa\ntrebuie să facem şi noi.\nÎnsă nu avea contrazicători, cum am zis, toţi fiind în fond\nde aceeaşi părere. Când însă venea dl. Carp la „Junimea”, atunci\nd­sa găsea într­acesta un contrazicător, tot aşa de violent şi\ntranşant, în celalt sens. Erau interesante discuţiile în chestia\nevreilor, când asista dl. Carp. Toţi se coalizau în contra d­lui\nCarp, luând mai mult sau mai puţin apărarea d­lui Negruzzi.\nÎn adevăr, dl. Carp era atunci ceea ce este astăzi un om cu\nunghiuri şi cu ascuţişuri, un om cu sentenţe şi cu formule, care\nprovoacă pe cei mai blânzi şi mai răbdători.\n— Ce vă plângeţi de jidani – de multe ori zicea –, fără jidani\nn­am avea comerţ, n­am avea meserie, ei ocupă un loc, care fără\ndânşii ar trebui să fie gol: românul este leneş şi viţios.",
  "La aceste cuvinte se ridicau mari protestări, până şi caracuda\nîşi ieşea din atitudinea ei modestă şi tăcută pentru ca să protesteze.\n— Românul este inteligent, strigau glasuri.\n— Inteligent cât veţi voi, adăoga în mod nemilos dl. Carp,\ndar leneş şi beţiv; jidanul, din contră, este harnic şi sobru,\naceasta­i tăria lui...\nIar discuţia urma înflăcărată.\nTerenul discuţiei teoretice, anume dacă evreul este asimilabil\nsau ba, nu­l preocupa pe dl. Carp, nu cerea de la acela ca să\nştie limba sau să se adapteze ţărei. Nu; se mulţumea pur şi\nsimplu să constate două fapte: că românul este leneş şi viţios\nşi că din contră evreul este harnic şi cumpătat. Şi cu aceasta dl.\nCarp rezolva întreaga chestie economică, care era în discuţie.\nŞi coincidenţă curioasă, faptele într­o seară i­au dat d­lui\nCarp un succes uşor.\nIeşeam târziu de la „Junimea”, pe la unu, după o discuţie\nfurtunoasă în chestia evreiască. Îl conduceam pe dl. Carp discu­\ntând, când iată întâlnim un om beat, de­abia se ţinea pe picioare,\nfăcând zigzaguri imense în mijlocul străzei. Drept acolo, într­o\ncasă mică şi murdară, zărim o mică lumină la o fereastră. Era\nun ciobotar evreu, care la lumina unui glob umplut cu apă\nservind de reflector, lucra penibil la această oră înaintată.\nDl. Carp triumfător se opreşte şi arătând pe omul beat, ne zice:\n— Iată românul d­voastră!\nApoi cu un gest cam dramatic, arătând pe lucrătorul evreu,\nadăogi:\n— Iată şi evreul meu! Acum înţelegeţi deosebirea între unul\nşi între altul şi înţelegeţi de ce unul este superior celuilalt?\nAcest argument viu nu era deloc convingător; sau, dacă voiţi,\npentru antisemiţi el era un argument mai mult contra evreilor.\nÎn adevăr, ce susţineau pe atunci fracţioniştii, şi care erau\nargumentele cu care evreii erau combătuţi?\nDe atunci s­a schimbat mult terenul de luptă, s­a mai subţiat;\natunci însă, toate argumentele erau bune contra evreilor, ba cu\ncât erau mai puţin temeinice, erau mai uşor primite. Evreul era\nconsiderat ca o fiinţă periculoasă din toate punctele de vedere:\nreligios, economic şi social.\nErau în Iaşi foarte mulţi oameni culţi care credeau că la\nsărbătorile cele mari de toamnă ale evreilor, aceştia trebuiau să\nse înfrupte cu sânge de creştin. Iată cum se pretindea că se face\naceasta: evreii pândeau împrejurul havrelor lor (şcoli unde se",
  "închină) trecerea vreunui copil creştin. Când observau că nu­i\nnimenea străin prin prejur, ei se repezeau, înconjurau copilul şi\niute îl târau în şcoală. Acolo, după ce­l omorau, conform ritului\nlor, îl puneau într­un boloboc tapisat cu cuie ascuţite şi­l învâr­\nteau până i se scurgea tot sângele. În sângele creştinesc, ei\nmuiau o pânză mare şi o lăsau până când se îmbiba, apoi acea\npânză era tăiată în mici bucăţele, câte familii de evrei erau în\nIaşi, cărora li se da câte una. Aşa o bucăţică de pânză muiată\nîn sânge o purtau membrii familiei de la cei mai mari până la\ncei mai mici prin buzunarele lor. Această practică o certificau\noameni serioşi. În fiecare an, cu ocazia sărbătorilor, se semnala\ndispariţia vreunui copil român şi poliţia de multe ori făcea să\nse acrediteze asemenea zgomote; cu toate acestea, niciodată nu\ns­a văzut un părinte care să reclame un copil dispărut.\n*\nDar oamenii învăţaţi aveau alt mijloc de a combate pe evrei.\nAcest mijloc era a arăta că după legile lor, după talmud, evreii\nsunt datori să fie lacomi, cruzi şi înşelători faţă de alte rase.\nIar, pe de altă parte, se susţinea că evreii au rămas şi vor\nrămâne totdeauna neschimbaţi, că ei sunt neasimilabili, neacce­\nsibili la orice cultură alta decât a lor, incapabili de a se apropia\nvreodată de români sau de a se interesa de ţara lor adoptivă.\nCâte nopţi n­am petrecut în discuţii furtunoase de asemenea\nnatură! Dl. Hasdeu cu vasta sa erudiţie de pe atunci tipărise un\nopuscul intitulat, mi se pare: Evreii şi Talmudul şi mai scrisese\nîncă o broşură intitulată: Istoria toleranţei religioase la români. În\nprimul opuscul d­sa adunase tot ce se poate extrage din „Talmud”\nnefavorabil evreilor, cu comentariile celor mai iluştri antisemiţi\ndin Europa.\nAcest opuscul avu un răsunet mare, toţi îl citeau şi­l aprobau.\nDl. Hasdeu era duşmanul „Junimei”, dar în această materie,\nunde nu erau păreri deosebite, dl. Iacob Negruzzi aproba cartea,\nprecum şi alţi junimişti.\nÎn asemenea stare era vădit că noi pe atunci eram foarte\nintoleranţi faţă de evrei; deja de pe atunci evreii foarte puternici\nîn Europa, stăpâni pe capitaluri şi pe presă, începură o campanie\nîn contra României, tratându­ne de ţară barbară şi netolerantă.\nMai ales această campanie deveni violentă cu ocazia unor mişcări\npopulare din 1869 – dacă nu mă înşel – de la Bacău şi din alte",
  "părţi, precum şi cu ocazia trimiterei înapoi peste Dunăre a unor\nevrei prinşi fără paşapoarte, din care s­au înecat unul sau doi\nîn graba cu care au fost trimeşi înapoi de unde veniseră.\nNecesitatea unui răspuns defăimătorilor noştri şi presei evreieşti\ndin Europa se impunea, şi atunci dl. Hasdeu scrise Istoria toleranţei\nreligioase la români în care arată lipsa de fanatism religios a româ­\nnului în cursul veacurilor.\nMai era un mijloc de a sprijini campania în contra evreilor,\nun mijloc de asemenea pentru oameni culţi, acela de a cita\npărerile tuturor oamenilor mari din toate veacurile, cari s­au\npronunţat contra evreilor. Ieşise o broşură, în care erau reproduse\naceste păreri, începând cu proconsulii romani din Palestina, apoi\ncu împăraţii romani, apoi veneau citaţii din sfinţii creştini, cato­\nlici mai cu seamă, şi aşa mai încoace până la Napoleon I, ale\ncărui păreri antisemite erau puse la locul de onoare. Mai pe\nurmă veneau citaţii din filosofii germani şi din toate ilustraţiile\ncontimporane antisemite.\nUn antisemit îndârjit era Vasile Conta.\nCu Conta aveam foarte multe discuţii, Lambrior şi cu mine,\ncu toate că nici noi nu eram filosemiţi. Conta însă avea idei aşa\nde absolute în această chestie, antisemitismul lui era aşa de\ntranşant şi de ireductibil, încât nu­l puteam admite. Acest om\nsuperior nu era un temperament combativ, şi în toate chestiunile\nputeai discuta cu dânsul, având spiritul conciliant; când venea\nvorba însă de evreu, nu­l mai cunoşteai, din bun şi blând el devenea\nrău, iar glasul lui dulce şi plăcut lua accente aspre şi violente.\nNu era chip să sfârşească când începea pe această chestie.\nAdunase un material vast în contra evreilor, punea la contri­\nbuţie toate scrierile cunoscute şi­şi formase o doctrină impla­\ncabilă. Acest om bun şi această inteligenţă superioară nu se\ndedea înapoi înaintea oricărei soluţii, oricât de extreme, numai\nca să poată scăpa ţara de evrei; căci Conta neadmiţând nici\nasimilare, nici măcar o împăcare cu evreii, propunea ca singura\nsoluţie alungarea în masă, pe care el o credea posibilă.\nDupă ce Conta a intrat la „Junimea”, pe la 1876, elementul\nantisemit a căpătat o forţă mare, iar între el şi dl. Carp niciodată\nnu s­au putut stabili măcar relaţii de toate zilele. În adevăr,\ndeosebirea trebuia ca să se arate şi mai mare în Camera de\nrevizie de la 1879, căci Conta reuşeşte pe tema antisemitismului\nsă se aleagă la Iaşi deputat. În Cameră el fu unul din cei mai\naprigi potrivnici a modificărei art. 7 şi, lucru curios, acestui om",
  "cu cunoştinţe aşa de variate şi de serioase îi era rezervat ca să\nse distingă în Cameră cu discursuri în contra evreilor, adică pe\no chestie pasionantă şi nedreaptă. Mi s­a spus – eu nu eram pe\natunci în ţară – că discursul său a făcut o profundă impresie şi\nl­a ridicat sus de tot în ochii Camerei; nici nu se putea altmin­\ntrelea, dat fiind inteligenţa şi cultura lui Conta, dat fiind de\nasemenea şi spiritul de antisemitism care domnea. Dar şi acum\nstăruiesc a crede că Conta s­ar fi putut distinge pe alte subiecte,\ncu mult mai mult temei şi merit.\nReîntors în ţară am întâlnit pe dl. Carp şi vorbind mai mult\nl­am întrebat între altele cum a fost Conta în Cameră în discursul\nsău, iar dl. Carp, violent, mi­a răspuns textual:\n— Conta? Conta a adunat tot glodul care s­a debitat în contra\nevreilor, a făcut din el un mare gogoloţ şi l­a aruncat în mijlocul\nCamerei. Iată discursul lui Conta.\nNatural că dl. Carp ca filosemit n­a putut să guste discursul\nd­lui Conta; natural că expresia de mai sus nu se poate potrivi\ncu discursul, chiar nedrept şi pătimaş al unui om de talia lui\nConta. Dar când mă gândesc la argumentele şi la aşa­numitele\ndovezi ce se aduceau atunci în contra evreilor şi la teoriile\nabsolute care se susţineau, trebuie să recunosc că campania de\natunci în contra evreilor, aşa cum era dusă, era cel puţin trei\npătrimi fără temei.\nConta a devenit astfel aproape idolul Iaşului, din cauza convin­\ngerilor sale antisemite. Bieţii fracţionişti rămaseră pe planul al\ntreilea, ei luptători pe această chestie de la 1866; acest nou\nvenit le luă locul şi le fură simpatia publicului într­o singură\ncampanie.\nPentru ce? Apoi de – Conta era Conta –, un om ca dânsul\npe orice punea mâna se simţea. Chestia evreilor devenise banală\nîn discursurile liberalilor din Iaşi, ei se mărgineau a reedita\naceleaşi clişeuri, a se ţinea în un cerc restrâns de vederi, ser­\nvindu­se cu aceleaşi fraze stereotipe. Noi adolescenţii ştiam mai\nde înainte nu numai ce au să zică oratorii, dar până şi frazele\nşi locul în care au să­şi exprime indignarea sau să plângă că ţara\neste în pericol. Le lipsea cultura pentru a­şi reînnoi materialul\nşi nu aveau destulă inteligenţă pentru ca să lărgească câmpul\nde operaţie.\nVine Conta, vine şi reînnoieşte modul de a trata chestia\nevreiască. El combate pe evrei în numele ştiinţei şi al teoriilor\nabsolute, iar fracţioniştii văd cu mâhnire că acest partizan al",
  "ideilor lor este în realitate un rival serios, de vreme ce­i bate la\nalegerile de revizuire a Constituţiei, chiar pe propriul lor teren.\nPrintre multele pericole semnalate pe atunci, mi­aduc aminte\nde unul foarte original. S­a susţinut că evreii nu numai că nu\ntrec la creştinism, dar că au un spirit mare de prozelitism şi\nconvertesc pe creştini la mozaism. Urma de aici – ne spuneau\nantisemiţii – că dacă nu vom băga de seamă, românii vor îmbră­\nţişa cu încetul religia mozaică! Nu mi­aduc aminte cine susţinea\naceastă idee originală, dar sunt sigur că ea a fost susţinută.\nMai pe urmă, mult mai pe urmă, am găsit de unde antisemi­\ntismul nostru împrumutase această idee, căci nu era a lui, ci\nera luată dintr­un autor german bavarez, al cărui nume nu­mi\nvine în minte în momentul acesta.\nTeoria bavarezului este foarte curioasă şi ea pare a se baza\npe fapte. Iată cum argumentează el: toţi evreii emigranţi în\nEuropa din Palestina în diferite veacuri au fost de rasă brună;\nblonzii nu sunt cunoscuţi în Palestina. Cum se explică atunci\ncă majoritatea evreilor din Germania şi Austria sunt blonzi sau\nroşi? Dacă ţii seamă, argumentează autorul, că rasa germană e\nblondă, nu­ţi poţi explica prezenţa de oameni blonzi, aparţinând\nmozaismului, decât că toţi aceştia sunt vechi germani, rasă\nindo­europeană, convertiţi la mozaism în cursul veacurilor de\nevrei bruni veniţi din Palestina.\nAutorul bavarez uită numai un lucru, încrucişarea raselor, a\nrasei blonde dominante masculine cu rasa supusă brună feminină!\nCum zic, până şi această teorie a fost utilizată, care cel puţin\nla noi lovea bunul­simţ şi spiritul cel mai elementar de observaţie.\nÎn adevăr, evrei deveniţi prin botez români am văzut şi vedem\nîn fiecare zi, români însă convertiţi la mozaism, acest lucru nu\nse vede; ba pardon, am auzit că anii trecuţi un tânăr român s­a\nconvertit la mozaism ca să ia o fată a unor părinţi foarte habotnici\nevrei; dar această convertire, cum vedeţi, se datoreşte dragostei\nşi cu dragostea nu se glumeşte.",
  "Partea a II­a",
  "I\nDar ce voia societatea „Junimea” în literatură, ce scop urmărea?\nSe adunau toţi oamenii despre care am vorbit, o dată pe săptă­\nmână, numai ca să glumească, să facă spirit pe socoteala altora\nşi să critice tot ce nu aparţinea „Junimei” şi Convorbirilor? Când\n„Junimea” înfiinţă Convorbirile literare avut­a ea un scop definit,\nsau membrii ei au căutat să aibă un organ unde să scrie tot ce\nle venea prin cap? Şi, în sfârşit, această societate dat­a ea roade,\ndeterminat­a ea un curent în ţară?\nIată întrebări care se impun în mod natural.\nDeja am răspuns în o bună parte în mod indirect la aceste\nîntrebări; căci partea anecdotică, căreia i­am dat un loc aşa de\nînsemnat, nu m­a făcut să las cu desăvârşire deoparte arătarea\nscopului ce urmărea „Junimea”. De astă dată însă mă voi ocupa\nmai pe larg de această din urmă parte, să arăt marele lupte ale\nConvorbirilor, marele polemice ale „Junimei” cu restul ţărilor\nocupate de români, şi, în special, mai târziu cu Bucureştii.\n*\nAm spus în mod anecdotic că originele „Junimei” se pierd în\nnoaptea timpurilor; în realitate societatea „Junimea” se înfiinţează\nîn 1864, iar ocazia înfiinţărei ei sunt prelegerile populare pe\ncare le inaugurează dl. Maiorescu la început în saloanele Băncii\ndin Moldova în Iaşi, iar înfiinţătorii sunt d­nii: Maiorescu, Carp,\nTheodor Rosetti, Pogor, Burghelea şi Iacob Negruzzi1.\nSc ştie că lucrul cel mai greu – tocmai fiindcă e uşor – este de\na da nume unei cărţi pe care ai scris­o, unui jurnal pe care voieşti\nsă­l deschizi sau unei societăţi pe care voieşti s­o înfiinţezi.\nCând este să botezi cu nume asemenea lucruri, tot felul de\n1. Toţi cei care au creionat istoricul „Junimii” au pomenit numai de 5 fonda­\ntori. Burghelea era unul dintre vechii junimişti, dar nu şi fondatorul\nei. O spune, de altfel, la începutul Amintirilor sale G. Panu (n.ed.).",
  "cuvinte pretenţioase sau deşanţate îţi vin în cap, care nu te\nmulţumesc, sau dacă te mulţumesc pe tine, nu mulţumesc pe\nceilalţi. Aşa s­a întâmplat cu botezul acestei societăţi.\nDl. Iacob Negruzzi ne spune că, deşi în 1864 se hotărăşte\nînfiinţarea unei societăţi literare, dar membrii mai sus amintiţi\nau ţinut mai multe duminici şedinţe ca să găsească un nume\nsocietăţei, fără a cădea de acord. Nu ştiu cine propusese, în fine,\nca să se dea societăţei numele de Ulpia traiană, care fu primit în\nlipsă de altceva. Dar acest nume era contrar tendinţelor ce trebuia\nsă manifesteze societatea, adică tendinţa de a combate latinismul\ncu orice preţ. De aceea, duminica viitoare membrii reveniră asupra\nhotărârei luate. Şi iată cum dl. Negruzzi, în numărul jubiliar al\nConvorbirilor literare din 1892, povesteşte găsirea numelui:\nDupă multă discuţie, Theodor Rosetti ne zise de pe patul unde era\nculcat: – Măi băieţi, vreţi să vă dau un nume fără pretenţie, care are\nsă vă placă la toţi, fiindcă nu zice mare lucru? – Vorbeşte! – Hai\ns­o botezăm „Junimea”, zise Theodor Rosetti. – Foarte bine găsit!\nstri garăm cu toţii. Atunci Pogor, ridicându­se de pe canapeaua pe care\nse aruncase, începu să cânte ca un preot pe nas şi întrebă de trei ori:\nS­a lepădat copilul de Satana pedantismului? De trei ori răspunserăm\ncu toţii râzând: S­a lepădat. – În numele Domnului, boteze­se dar\n„Junimea”, exclamă Pogor, şi „Junimea” a rămas până în ziua de azi!\nCuvântul „Junimea”, în sens de reprezentanţi ai tinerimei\nfaţă de bătrâni, fu utilizat mult timp.\nAşa, în multe articole ale d­lui Maiorescu, de la început\nvedem spunându­se: că „Junimea”, adică tinerii, au datoria etc.\nDar mai târziu, bineînţeles, acest cuvânt a pierdut semnificaţia\nlui primitivă şi mai târziu, precum şi astăzi, el nu mai însemna\nnimic. Ba chiar el contrastează cu vârsta fondatorilor „Junimei”,\ncontrast din cauza vârstei adepţilor.\nSocietatea se înfiinţează deci la 1864 iar Convorbirile literare\napar în 1867. Trei ani societatea n­are organ. Ce face ea în acest\ntimp? A făcut conferinţe. Dl. Carp a vorbit odată asupra tragediei\nantice şi moderne, căci atunci era preocupat de chestia tragediei;\nnu­i vorbă că nici politica nu­l lăsa indiferent, dovadă că a mai\nţinut o conferinţă despre cei trei Cezari. Eu eram atunci, în anul\nîntâi al conferinţelor, în clasa a IV­a gimnazială şi urmăream ca\nbăiet cu mare râvnă acele conferinţe.\nProbabil că în aceşti trei ani ai „Junimei” s­a acumulat materialul\npentru cel întâi an al Convorbirilor, adică membrii au dat cetire",
  "la lucrări care mai târziu au fost publicate în Convorbiri. Printre\nacele lucrări a fost şi o traducţie a lui Othello de dl. Carp.\nDl. Negruzzi de multe ori în „Junimea” ne spunea cu câtă\nseninătate dl. Carp şi­a cetit traducţia, apoi adăugea:\n— Nu ştiu în ce dispoziţii eram atunci, de vreme ce am găsit\ntraducţia bună, acuma când am cetit­o din nou în Convorbiri,\nvăd că lucrarea lui Carp este oribilă.\n— Apoi de ce ai publicat­o? întrebă unul.\n— Întâi fiindcă era de Carp, şi al doilea – lucru mai principal –\nfiindcă e lungă.\n*\nŞi cu această ocazie o anecdotă.\nDl. Carp totdeauna – şi prin urmare rezon mai mult în tine­\nreţe – a fost un glumeţ de spirit.\nEra la Iaşi, când a apărut Othello în Convorbiri literare, un\njurnal Curierul, redactat de unul numit Balassan, un om foarte\ncumsecade, dar care nu ştiu dacă ştia să scrie ceva mai inteligibil.\nUn fracţionist răutăcios s­a dus la acea gazetă şi a pus cam\nurmătoarea notiţă:\nÎn Convorbiri literare se publică tragedia Othello a lui Shakespeare,\nam voi să ştim din ce limbă a tradus­o dl. Carp: din nemţeşte sau\ndin franţuzeşte, de vreme ce dl. Carp nu ştie englezeşte? Este cazul\nde a zice: traduttore traditore.\nA doua zi după ce dl. Carp ia cunoştinţă de această notiţă,\nse duce la redacţia Curierului şi întreabă pe dl. Balassan. Apro­\npiindu­se de acesta, cu pălărie înaltă pe cap şi cu monoclu în\nochi, îl întrebă în englezeşte ce mai face. Bietul Balassan nu\nnumai că nu înţelegea nimic, dar nici nu pricepea în ce limbă\ni se vorbeşte. Atunci dl. Carp zâmbind, se retrage zicându­i:\n„Să­i zici redactorului care a scris notiţa că am fost pe aici şi că\nţi­am vorbit în limba în care Othello a fost scrisă”.\nCa farsă era bună, dar convingătoare nu era, căci lui bietu\nBalassan puteai să­i vorbeşti orice limbă şi să­i spui că­i engle­\nzeşte şi era silit să creadă; afară de româneşte el nu ştia decât\narmeneşte fiindcă era armean, şi turceşte, fiindcă ca toţi armenii\nbătrâni învăţase a vorbi această limbă.",
  "*\nEram în clasa a VII­a a liceului când apar în 1867 Convorbirile\nliterare. Pentru noi, băieţi mari, în curent cu literatura română\nşi în parte cu cea străină, apariţia Convorbirilor a fost un eveni­\nment. Convorbirile pe atunci nu se vindeau cu numărul, dar\ntotdeauna căutam de mi le procuram.\nPe dl. Maiorescu îl cunoşteam în afară de ocazia prelegerilor\nsale populare, fiindcă îmi fusese director la liceu, pe când fusesem\nîn clasa IV­a. A fost vreo trei ani director. Nu pot spune că noi,\nelevii, îl iubeam; d­sa era rece şi ceremonios cu elevii, având\ntotdeauna o intenţie muşcătoare în tot ce spunea, dar îl stimam\nşi aveam mare idee de învăţătura sa, ceea ce este suficient.\nConvorbirile de la început iau caracterul care trebuiau să­l\npăstreze până la urmă, acel de revistă eminamente critică. Dacă\nte gândeşti bine, Convorbirile nu puteau să aibă altă raţiune de\na fi, şi iată de ce: din tinerii ce se grupaseră, numai unul avea\ndispoziţii şi mai cu seamă pretenţii de a face literatură, dl. Iacob\nNegruzzi. Dl. Pogor nu era decât un diletant, iar ceilalţi, d­nii\nMaiorescu, Carp şi Theodor Rosetti, critici. Apoi în calitate de\ncritici, aceştia din urmă trebuiau să adopte un sistem sever,\naltmintrelea scoaterea unei reviste în acest scop nu ar fi avut rost.\nCum critica se impunea la noua revistă, este că prin studii\nanterioare te poţi pregăti pentru aceasta; pe când nu te poţi pregăti\npentru a fi literat, poet sau autor, şi talente nu se improvizează...\n*\nCând apar Convorbirile, situaţia literaturei noastre lăsa mult\nde dorit, lăsa aproape tot de dorit; nu exista nici o revistă literară\ncu un caracter permanent, ele apăreau, trăiau câteva luni şi\ndispăreau. E drept că erau reprezentanţi autorizaţi ai literaturei\nromâne, precum Alecsandri, Grigore Alexandrescu, Bolintineanu\nşi Costache Negruzzi; dar dedesubtul acestora mişunau o mulţime\nde oameni de litere fără nici un talent, care scriau şi scriau lucruri\ndedesubtul mediocrului. Toţi aceşti literatori găseau încurajare\nîn public. Nu exista propriu­zis nici un fel de spirit critic, operele\nliterare nu se judecau din punct de vedere al valoarei estetice,\nci din acela al utilităţei şi al patriotismului. Fiindcă ne lipsea o\nliteratură naţională, fiecare se pusese pe lucru ca s­o creeze, şi",
  "ca s­o creeze se credea că este destul ca cineva să scrie, şi cu\ncât mai mulţi vor fi scriitorii cu atât literatura va deveni mai\nde valoare şi mai temeinică.\nSpiritul de critică nu exista am zis, şi nici nu putea să existe,\nadmis punctul de mai sus. Îndată ce era convenit că toţi românii\ntrebuie să contribuie la formarea literaturei naţionale, o critică\nestetică nu mai avea loc. Acest spirit binevoitor, această lipsă\nde orice critică, ne venea mai cu seamă din Transilvania.\nTrebuie să spun că la acea dată influenţa literaţilor şi oamenilor\nde ştiinţă transilvăneni şi bucovineni era mare încă în România.\nDin cauza luptei politice ce românii duceau în Transilvania şi\nîn Bucovina chiar, ei îmbrăţişau tot ce se scria în româneşte, ei\naveau nevoie de o literatură naţională de opus literaturei maghiare\nşi germane: ar fi fost în asemenea împrejurări de neînţeles ca\nei să facă pe dificilii în această ramură. Aşa, e destul să spun\ncă Pumnul în Bucovina scosese un Lecturar rumănesc în 6 volume,\nrezumând literatura noastră naţională. Notaţi, şase volume! În\nTransilvania se lucra la aşa ceva, iar gazetele ca Familia, Transilvania,\nAlbina, Telegraful, Federaţia înălţau până în ceruri tot ce se scria\nîn româneşte.\nÎn România liberă autorii se lăudau unii pe alţii, în tot cazul\nnu se criticau, lucrarea fiecăruia era binevenită, de vreme ce era\nscrisă în româneşte şi însufleţită de bune intenţii naţionale.\nÎn asemenea împrejurări, oameni ca dl. Maiorescu şi Carp,\neducaţi la critica esteticei germane şi însufleţiţi de exemplele acelei\nliteraturi, oameni cu gust estetic distins ca dl. Pogor, oameni hotă­\nrâţi să lucreze ca dl. Iacob Negruzzi nu puteau să rămâie impasi­\nbili şi indiferenţi, nu puteau ca să nu intre în luptă pentru a pune\nliteratura pe terenul ei adevărat, dezbrăcând­o de caracterele\nstrăine de ea; nu puteau ca să nu pună chestia pe valoarea reală şi\nintrensecă a producerilor, indiferent de spiritul de naţionalitate.\nDe altă parte, zilnic se debitau atâtea naivităţi sau enormităţi\nîn domeniul literar, încât o elementară critică putea să­şi facă\ndrum şi să aibă succese.\nIată raţiunea apariţiei Convorbirilor literare.\n*\nConvorbirile literare apar după trei ani de la înfiinţarea societăţei\n„Junimea”, pentru că nu se putea altmintrelea. În adevăr, dacă\ncei cinci cari au înfiinţat acea societate s­ar fi hotărât ca a doua",
  "zi să deschidă şi un organ literar, ce ar fi publicat într­însul?\nBune intenţii erau, dar materialul nu.\nAr fi fost nevoiţi ca să primească manuscripte de la poeţi şi\nlite raţi necunoscuţi şi nepreparaţi, şi ar fi primit în cantitate\nconsi derabilă acest material, chiar pe atunci, mai cu seamă pe\natunci.\nAţi observat un lucru: nimic mai uşor decât a căpăta colabo­\nratori (?) la o gazetă literară. Este destul ca să anunţi că în ziua\ncutare va apărea, de exemplu, Fluierul ciobanului, gazetă literară\nbimensuală, pentru ca a doua zi să înceapă să curgă tot felul de\nscrieri, poezii, nuvele, drame, tragedii etc. Te întrebi de unde\nacest potop subit de lucrări literare? de unde? de unde să vă spun.\nÎn ţară, jumătate din acei cari au trecut prin liceu sau prin\ngimnaziu, şi au deschis un volum de poezii sau au citit o nuvelă,\ndevin la rândul lor poeţi sau autori. Ar fi un fenomen de analizat,\nacela că mai orice băiet sau fată, de la 13 sau la 14 ani în sus,\nîncepe a compune în diferite genuri literare; cât despre poezie, nici\nnu mai încape vorbă, poezia este moneda curentă a debutanţilor.\nDar mulţi se încearcă în drame, în tragedii, în romanuri.\nMi­aduc aminte că în clasa mea în liceu erau vreo cinci autori\nde tragedii, alţi cinci poeţi lirici şi vreo zece scriitori de nuvele.\nRestul, afară de doi sau trei, toţi poeţi; printre aceşti doi­trei\neram şi eu. Apoi, pe lângă tinerime, mai este clasa funcţionarilor\nşi a militarilor, cari compun şi ei considerabile şi voluminoase\nlucrări literare. În saltarele birourilor de pe la prefecturi, în\nprovincie, la o percheziţie vei putea găsi voluminoase corpuri\ndelicte literare, printre care sonetele, acrostişurile sunt peştişori\nmici pe lângă somnii dramatici şi nisetrii epopeei.\nMai sunt pe lângă aceştia rentieri, oameni în vârstă, bătrâni\nchiar, care compun şi scriu din tinereţe, şi care păstrează cu\nreligiozitate toate operele lor, opere destinate, vai! a nu vedea\nlumina zilei! Dacă ai socoti literatura scrisă şi netipărită în\ncomparaţie cu cea tipărită, aceasta din urmă reprezintă o infimă\nparte. Cum se explică această manie de a compune, de a scri\nversuri, de a întocmi romanuri sau drame? Nu­i loc ca să răspund\nla asemenea întrebare foarte interesantă psihologiceşte. Un lucru\ne sigur, este că literatura are un număr de forme şi de calupuri\ncăzute în domeniul public, pe care fiecare îşi închipuieşte că le\npoate umplea, şi că umplute oricum, ele devin bucăţi literare.\nAveam un prieten, care dacă citea un volum, era în stare să scrie\ndouă pe aceeaşi temă. Ce erau acele două volume ale lui? Era",
  "frazeologia volumului cetit. Cam aşa se face literatura în licee,\nîn birourile civile şi militare, la pensionatele de fete, la univer­\nsitate şi chiar în unele cercuri literare.\nIată de ce ziceam mai sus că­i destul ca să anunţi apariţia\nunei reviste literare, ca a doua zi să te trezeşti cu nenumărate\ntrimeteri de manuscripte din toate unghiurile ţărei şi de toate\nspeţele. Toţi aceşti literaţi necunoscuţi de care am vorbit mai\nsus stau la pândă, urmăresc revistele literare, apariţiile altora\nnoi, fiindcă în genere ei au avut decepţii cu cele ce apar, operele\nlor fiind refuzate; ei se aruncă cu lăcomie asupra noilor publi­\ncaţii, la care sperează mai mult succes. Aş putea zice că la cetirea\nvestei feri cite că o nouă gazetă literară va apărea, printr­o mişcare\nuniformă şi la comandă, o mulţime de autori deschid saltarele\npentru a scoate preţioasele lor producţii, şi la aceeaşi oră diferite\nbirouri poştale din ţară primesc pentru aceeaşi adresă volumi­\nnoase pachete.\nII\nPrin urmare, dacă cei cinci întemeietori ai societăţei „Junimea”\nar fi procedat cam cum se procedează acuma, adică ar fi scos a\ndoua zi o gazetă literară, Convorbirile ar fi deviat de la început\nde la direcţia pe care întemeietorii trebuiau s­o dea, sau ar fi\nlâncezit în lipsă de manuscripte.\nDin contră însă, cei cinci întemeietori încep regulat a ţine\nşedinţe o dată pe săptămână, la început duminicele, nu seara\nmi se pare, ci în timpul zilei. Vestea acestor întruniri în societatea\nnouă înfiinţată începea a circula prin oraş. De altmintrelea este\ndestul să spun că printre întemeietori era şi dl. Iacob Negruzzi,\nca pentru cei care­l cunosc să înţeleagă că această veste s­a\nîmprăştiat imediat. În adevăr, rar am cunoscut un om căruia\ncând îi intră în cap o idee sau îl interesează un lucru, să dezvolte\nmai multă activitate.\nPe atunci Iaşul era în plină dezvoltare şi maturitate inte­\nlectuală, adevărată capitală în această privinţă; tineri cu viitor,\ntalente în formaţiune, oameni studioşi şi în curentul mişcărei\nliterare europene formau o elită care dacă nu lua parte la mişcarea\ngenerală a oraşului, ci stăteau retraşi ca nişte delicaţi, feriţi de",
  "contacturi profane, nu mai puţin ei erau totuşi cunoscuţi şi\nştiuţi, prin urmare era lesne membrilor „Junimei” ca să se puie\nîn contact cu aceşti delicaţi.\nLa Iaşi mai erau doi fruntaşi ai literaturei noastre: era Vasile\nAlecsandri, cunoscutul şi drăguţul poet de pe atunci al Doinelor\nşi Lăcrămioarelor şi al mai multor piesişoare de teatru; mai era\nConstantin Negruzzi, clasicul prozator, autorul neîntrecut al\nnuvelei Alexandru Lăpuşneanu, precum şi poetul jalnic şi emo­\nţionant, a cărui producţie, La şalul negru, era în toate memoriile\nşi pe toate buzele.\nNu ştiu cum se face apropierea între tinerii de la „Junimea”\nşi Vasile Alecsandri, dar ea se face îndată, căci din anul I­iu al\napariţiei Convorbirilor, Vasile Alecsandri devine colaboratorul\nrevistei şi continuă a fi o serie lungă de ani. Alecsandri în\nConvorbiri are a doua a sa manière; nu mai este poetul Doinelor şi\nLăcrămioarelor, poetul lui Mergi la Lido barcarolo şi al veselei Dridri.\nTalentul lui emancipat, suvenirurile voiajurilor din tinereţe iau\no formă mai matură; el inaugurează în Convorbiri pastelurile, un\ngen nou literar, gen descriptiv ce e dreptul, dar foarte adaptat\ncu natura talentului său. Iar cu privire la teatru, începe a publica\nîn Convorbiri acea serie de piese pline de spirit şi de haz, ca\nCucoana Chiriţa, Harţă răzăşul, Ginerile lui Hagi­Petcu şi altele,\nadaptări care nu­i întunecă cu totul originalitatea. Apoi, încetul\ncu încetul, se ridică la genul epic, în Dumbrava roşie, pentru a\natinge mai târziu înălţimile genului dramatic cu Fântâna Blanduziei.\nApropierea „Junimei” cu Constantin Negruzzi se înţelege că\neste explicabilă, de vreme ce dl. Iacob Negruzzi, fiul, era unul din\nîntemeietori. Dl. Iacob Negruzzi, în articolul său din Convorbiri\nliterare, număr jubiliar, Înfiinţarea societăţei „Junimea”, spune cum\ntatăl său l­a dus la toţi oamenii cunoscuţi din Iaşi, după ce se\nîntorsese de la Berlin.\nDar cu Vasile Alecsandri şi Constantin Negruzzi societatea\n„Junimea” nu putea să zică că­i o societate cu o nouă direcţie,\nci mai degrabă s­ar fi putut pretinde că cei tineri se pun sub\ndirecţia celor doi.\nTrebuiau deci elemente noi, elemente care să se dezvolte în\ndirecţia întemeietorilor şi care să servească de model în favoarea\nteoriilor estetice ce erau a se formula. Acest lucru era greu,\nfoarte greu; cum se putea improviza o literatură în scopul teoriilor,\npe care dl. Maiorescu le expunea în prelegerile sale populare\ndin salonul Băncei Moldovei?",
  "Ei bine, s­a găsit mijlocul. Fiindcă societatea formată repre­\nzenta ca fond cultura germană, toate elementele care îşi căpăta­\nseră educaţia în Germania s­au grăbit a se grupa în juru­i. Cel\nmai însemnat aderent în acest sens a fost regretatul Niculae\nScheletti, pe atunci mi se pare maior, mai târziu mort colonel, care,\nadăpat în literatura poetică germană, de la începutul Convorbi­\nrilor dădu numeroase traduceri din toţi cei mai iluştri poeţi\ngermani, traduceri foarte reuşite. Aproape pentru prima oară în\nRomânia publicul cel mare făcu cunoştinţă cu poezii din Schiller,\nGoethe, Uhland, Heine, Lessing, pentru a nu numi decât pe cei\nprincipali. Scheletti nu se mărgini numai aici, el culese poezii\ngermane din autori de mâna a doua şi le traduse în Convorbiri.\nSe înţelege că capodoperele literaturei germane erau exemple\nmodel pentru o literatură nouă, exemple însă foarte sus pentru\no mişcare literară foarte joasă încă.\nNici literatura franceză, care deşi mai cunoscută, dar încă nu\nera la îndemâna tuturor, nu fu neglijată, şi bucăţi din Lamartine,\nVictor Hugo, Alfred de Musset fură reproduse în traducere în\nnoul jurnal literar.\nDar poeţii originali? Se găsiră şi de aceia şi cu valoare oarecare.\nAşa, poetul român, care ştiuse să dea în versuri româneşti tonul\npoeziei germane şi să se inspire din fondul acelei literaturi, fu\ndomnişoara Matilda Cugler, germană de origină. Matilda Cugler\nfu în cei dintâi ani ai Convorbirilor cea mai fecundă poetă, poeziile\nsale drăgălaşe, în spiritul şi în felul mai cu seamă al lui Heine,\naduceau o notă nouă în literatura noastră şi cadrau perfect cu\nideile şi teoriile estetice ale Convorbirilor.\nAceşti doi poeţi, Scheletti şi Matilda Cugler, reprezentau\nspiritul literar al nouei reviste. Pe lângă dânşii se adunară încetul\ncu încetul şi alţi tineri poeţi sau cu pretenţii de a fi, precum şi\namatori de o gingăşie de talent deosebită. Printre amatorii distinşi,\nau să fie mulţi astăzi surprinşi când voi cita un nume, care mai\ntârziu a ilustrat baroul ieşean şi pe urmă cel bucureştean, acela\nal lui Mihail Cornea.\nMihail Cornea, ale cărui calităţi superioare le cunoaşte toată\nlumea, a fost unul din cei întâi colaboratori ai „Junimei” şi\njunimist ab ovo. Tânăr inteligent, de o inteligenţă cam farniente\nşi de o simpatie atractivă, el la 20 de ani se distrează, făcând\npoezii, care se întâmplă să fie unele din ele adevărate juvaieruri.\nSocietatea „Junimea” îi deschide braţele, el devine un colaborator\ngentil şi foarte mult gustat în saloane. Pe atunci n­avea nici o",
  "carieră, s­ar fi părut că el voia să îmbrăţişeze pe aceea de poet\ndiletant. Era copilul răsfăţat al „Junimei”. I se întâmplă să aibă\no altercaţie dintr­o cauză de ordin privat, şi atunci Mihail Cornea\ne nevoit să părăsească Iaşul pentru câtva timp. Ce să facă şi\nunde să se ducă? Se duce în Belgia şi face dreptul. Când se\nîntoarce, Cornea devine imediat unul din cei mai iluştri avocaţi,\nel nu se mai poate întoarce la „Junimea”, din cauză că avusese\nneînţelegeri cu ea, deci adio diletantismului poetic! Şi cu toate\nacestea, Mihail Cornea păstrează, până în ultimul moment al\nvieţei, dragostea pentru literatură şi gustul de a face poezii.\nDe altmintrelea pentru un mare orator, orator de tempera­\nment, eu cred că este foarte uşor ca să fie şi poet, sunt puncte\nde atingere şi toată lumea ştie că Mihail Cornea era un mare\norator al baroului.\nTârziu încoace, de multe ori el mă oprea în sala paşilor\npierduţi, în palatul justiţiei, şi îmi zicea:\n— Panule, ia ascultă versurile aceste care mi­au venit în\nminte în trăsură când veneam la Curte.\nŞi începea a­mi recita o strofă sau două.\nEu, ca să­l şicanez, îi răspundeam:\n— Bine, tu nu vezi că acestea sunt prostii! Lasă versurile\npentru băieţii cei mediocri.\nCornea se uita un moment la mine ca să­mi ghicească gândirea.\n— Ia ascultă, celebrule, îmi răspundea, nu căuta să mă pros­\nteşti, eu sunt sigur că tu le găseşti frumoase, dar amorul propriu\nde om superior te face să le dispreţuieşti.\nAceste cuvinte măgulitoare se înţelege că mă mişcau şi atunci\nschimbam tonul glumeţ în altul semiglumeţ şi­i replicam:\n— Evident că ai ghicit că glumesc; cine nu ştie că tu ai talent\nîn toate, prin urmare şi în poezie; crezi tu că nu cunosc poeziile\ntale drăguţe din Convorbirile literare?\n— Dar volumul meu de poezii scrise în franţuzeşte, Panule,\ncele scrise în franţuzeşte? Acele sunt mai frumoase!\n— Le ştiu şi le am, îi răspundeam.\nCornea rămânea încântat. După 30 de ani el avea tot tempe­\nramentul din cei întâi ani ai Convorbirilor şi de multe ori îmi\nrepeta cuvintele:\n— Eu urăsc pe junimişti, mi­a plăcut foarte mult „Junimea”.",
  "III\nE drept că poeziile lui Mihail Cornea nu aveau profunditate,\nnici originalitate, dar erau drăguţe şi nostime ca şi persoana sa,\nca tot ce emana de la acest om fermecător.\nŞi apropo de aceasta îmi vine o reflecţie, care trebuie să o\nspun, căci ea are un caracter mai general.\nPoezia, mai cu seamă cea lirică, este oarecum apanagiul tine­\nrimei şi al tinereţei. La o vârstă oarecare mai toţi suntem poeţi.\nE aşa de uşor de a cânta câteva sentimente simple, inerente în\ninima omului: amorul, bucuria, tristeţea! E aşa de uşor de a\npune aceste sentimente sub forme variate! Cel puţin poetul o\ncrede aceasta, căci în realitate toată acea presupusă varietate se\nreduce la una şi aceeaşi formă fundamentală. Mai adaugă că\nnatura cu aspectul ei variat îţi dă subiecte multiple de poezie\nsubiectivă, şi cu aceasta îţi explici pentru ce în tinereţe fiecare\nîncearcă să fie poet. Luaţi numerele dintâi ale unei reviste literare\nşi veţi vedea o mulţime de nume noi şi necunoscute, iscălind\npoezii. Peste câţiva ani nu le mai întâlniţi nicăierea, doară în\nvreun volum părăsit în vreun raft de librărie. Ce­au devenit acei\npoeţi? Nu se ştie, sau mai bine au intrat în viaţa practică, unde\nfac operă mai folositoare.\nAşa s­a întâmplat şi cu Convorbirile şi cu societatea „Junimea”.\nLa început aproape toţi membrii erau poeţi. Odată la „Junimea”\nam făcut noi socoteală să vedem câţi din cei vreo 30 de membri\nactivi n­au scris niciodată un vers. Au ieşit foarte puţini, vreo\n5 sau 6, între care şi dl. Maiorescu. Dar imediat dl. Negruzzi\ns­a sculat să protesteze, susţinând că şi dl. Maiorescu a făcut\nversuri. În adevăr, dl. Maiorescu în criticele sale, citând versuri din\npoeţii germani, a fost nevoit să traducă câte o strofă sau două.\nLa această afirmare, noi ne­am ridicat combătând pe dl. Negruzzi.\nI­am replicat că nu înseamnă a face pe poetul, traducând versuri\nîn interesul unei teze sau a unei teorii a tale. Dar cu dl. Negruzzi,\ncare ştia toate tainele „Junimei” şi tot ce s­a scris sau s­a tipărit\nla „Junimea”, era greu de discutat.\n— Am să vă dovedesc că şi Maiorescu a păcătuit versuri! ne\nrăspunde.\n— Când? Cum? Unde? strigarăm.\n— Într­o scriere umoristică cetită la unul din banchetele\n„Junimei”, replică dl. Negruzzi victorios.",
  "Apoi din vorbă în vorbă şi din scrutarea trecutului fiecărui\nmembru, a ieşit mai la urmă că numai trei n­au comis nici un\nvers, anume: Papa Culianu, Melik şi Vasile Tasu. Şi încă de\nVasile Tasu era îndoială, căci Lambrior adăugea glumind:\n— Tasu ista e foarte ascuns; cine ştie dacă el nu are buzuna­\nrele pline de poezii, pe care le împarte pe la mahala! căci de don\nJuan nu se mai încape că­i don Juan, şi de, orice don Juan e poet!\nLa acestea Tasu ţintea ochii drept în pământ şi se înroşea ca\nracul până în vârful urechilor, râzând. Probabil că­i plăcea rolul\npe care i­l dădea Lambrior, fiindcă râdea.\nPentru a susţine ideea mea, iau tabla de materie a Convorbirilor\ndin anii întâi, unde citesc o mulţime de nume de poeţi, precum:\nBodnărescu, Brociner, Capşa, Cornea, Nicu Gane, Gregoriade.\nBonachi, Pogor, Pruncu, Miron Pompiliu, Creţeanu, Matilda Cugler,\nŞerbănescu etc.\nCâţi au rămas peste 10 sau 15 ani dintre aceştia ca poeţi?\nAfară de Şerbănescu, nici unul. Un om de o producţie prodigioasă\nera dl. Iacob Negruzzi. Nu era număr din Convorbiri în care să nu\nfie o poezie de a d­sale; de altmintrelea d­sa aborda toate genurile\nliterare: poezii, poeme, nuvele, romane etc. Astăzi numai contimpo­\nranii săi sau cei în curentul literaturei române ştiu că dl. Negruzzi\na fost un bogat lucrător pe câmpul literaturei româneşti. Azi\nd­sa îşi caută de afaceri şi nimeni n­ar presupune că odată a\nsimţit şi a scris aşa de mult. Dl. Negruzzi nici n­a voit să păstreze\nmăcar direcţia Convorbirilor literare; de mulţi ani a trecut­o altora.\nUn alt scriitor prolix a fost Bodnărescu, care, de asemenea,\na abordat toate genurile literare: poezii lirice, epigrame, tragedii\netc. De la un timp numele lui Bodnărescu dispare din materia\nConvorbirilor literare. Ce devenise? Luase direcţia liceului de la\nPomârla şi se ocupa în mod prozaic cu dirijarea acelui institut.\nCine vede astăzi pe dl. Pogor pe stradele Iaşului, nu­şi poate\nînchipui că a fost şi el un poet de gust în orele lui pierdute.\nUnii nu se pot lecui de boala tinereţei şi din când în când\ntot mai revin la vechile şi plăcutele distracţii literare din tinereţe.\nAşa e cazul d­lui Nicu Gane, care acum un an a scos un volum\nde amintiri, iar mai deunăzi am cetit în foiletonul Voinţei naţionale\nceva care aş paria că trebuie să fie de dl. Nicu Gane.\nDin toată pleiada de poeţi ce se grupase în jurul Convorbirilor –\nvorbesc de poeţi de mâna a doua – colonelul Şerbănescu şi­a menţi­\nnut mai mult decât toţi reputaţia lui de poet; dar mi se pare că şi\nel, la urmă, se dezinteresase de predilecţia lui din timpul tinereţei.",
  "Pentru ce oare numai Vasile Alecsandri şi Eminescu, din cercul\n„Junimei”, lucrează şi rămân poeţi până la sfârşitul vieţei lor?\nRăspunsul nu e greu de dat: fiindcă şi unul şi altul aveau un\ntalent superior. La dânşii poezia nu era o distracţie, era o necesi­\ntate impulsivă a naturei lor. Asta distinge pe poeţii de ocazie,\npoeţi de tinereţe, de poeţii ca să zic aşa de carieră, care rămân\npoeţi până la adâncul bătrâneţelor, precum Victor Hugo şi alţii.\nVezi că şi aici sunt multe de zis. Poezia lirică sentimentală are\nmargini foarte restrânse; căci în definitiv ea se reduce la un senti­\nment sau două şi de descris diferitele impresiuni pe care acele\nsenti mente le produc poetului în raport cu lumea exterioară. Tre­\nbuie să fii mare meşter, trebuie să ai mare talent, pentru ca să­ţi\nvariezi impresiile aşa, încât să se pară cetitorului că vecinic este un\nsentiment nou, o impresie nouă. Cu frunză verde şi cu iubita nu poţi\nmerge prea departe în poezia lirică şi nu poţi găsi mai cu seamă\naccente noi şi originale. De aici oboseala şi plicti seala chiar a\npoetului pentru acest gen, el simţeşte banalitatea aşa­numitei inspi­\nraţii, care îi face să­i treacă gustul unor aseme nea jucării literare.\nZic că­i foarte greu genul liric, plângător, greu, monoton şi\ncâteodată chiar plicticos. Aşa, să dau un exemplu clasic. Petrarca,\nclasicul poet care a cântat amorul în sonete, în mare parte a\ncântat amorul său pentru Laura cât ea era în viaţă, In vita di\nLaura, şi apoi s­a văicărit tot în versuri, după moartea aceleia,\nIn morte di Laura. Când citeşti 10­15 sonete din acest dulce poet,\nsimţeşti o mare mulţumire sufletească şi interes chiar, pe urmă\noboseala începe a veni, căci oricât este de fin, subtil şi variat,\ncântând acelaşi sentiment şi, mai cu seamă, ocupându­se de\naceeaşi persoană, monotonia începe a domina.\nAdevăratul poet trebuie să cuprindă în inspiraţia sa întreg\ncâmpul de cugetare şi de simţire a omului; numai aşa, dacă are\ntalent, el rămâne poet toată viaţa lui, iar nu simplu diletant,\nefectul tinereţei sau al altor împrejurări oarecare.\nSă iau pe Alecsandri. Alecsandri la început este un simplu\npoet liric, drăgălaş. Doinele şi Lăcrămioarele lui sunt jucării drăguţe\nşi cu puternice reminiscenţe din poeziile populare, cu care se\nocupase. Ce ar fi acum Alecsandri, dacă ar fi rămas la Doine şi\nLăcrămioare, sau dacă ar fi scos alte volume tot în genul Doinelor\nşi Lăcrămioarelor? Ar fi rămas un poet drăguţ şi alta nimic.\nAlecsandri însă simţeşte că cu acest gen literar şi­a epuizat\ninspiraţia şi verva, el trece la altele. El abordează pastelurile, poezie,\no mai repet, ce e dreptul descriptivă, unde sentimentul lipseşte,",
  "însă este înlocuit cu folos de frumuseţea versului şi descrierea\nnaturei, în care partea omisă nu este cea vie şi însufle ţită. Apoi\nel abordează genul epic, după aceea îmbrăţoşează drama, comedia,\nridicându­se la fiecare doi­trei ani cu o treaptă mai mult şi coprin­\nzând un cerc tot mai mare de activitate şi de gândire literară.\nIată de ce Alecsandri rămâne poet până la sfârşitul vieţei.\nCu Eminescu acelaşi lucru. Desigur că noi n­am avut un poet\ncu simţiri mai adânci şi cu un fel mai fermecător în a se exprima\nmai mare decât Eminescu. Şi el a cântat amorul. Dar ce deosebire\nîntre felul original al lui şi banalităţile şi platitudinele altor poeţi\nînamoraţi!... Dacă însă Eminescu s­ar fi mărginit numai la acest\ngen literar, desigur că ar fi rămas clasic, dar meritul său în lite­\nratura românească ar fi fost împuţinat. De la genul sentimental\nsă nu ceri mai mult decât ce el poate să­ţi dea. Cei care nu\nînţeleg acest lucru cad în banalitate, inspiraţia devine o meserie.\nDe altmintrelea, pentru un om cu un creier în care toate\nproblemele lumei sunt cuprinse, îi este imposibil ca să se mărgi­\nnească a cânta numai câteva sentimente şi a aborda numai o\nproblemă. Aceasta ar însemna mutilarea creierului, ceea ce psiho­\nlogiceşte este imposibil. De aceea Eminescu abordează încetul\ncu încetul în poeziile sale întreaga simţire şi activitate omenească.\nAceasta îi dă lui Eminescu durabilitatea lui de poet superior.\nUn poet care cântă totul şi toate nu se poate găsi într­un\nmoment dat la strâmtoare şi la încurcătură, el are de simţit şi\nde gândit pentru toată viaţa.\nDesigur că în determinarea carierei literare a cuiva mai sunt\nşi alte elemente care influenţează, precum şi acela al situaţiei\nmateriale a individului şi altele şi altele. Aşa, se poate pune\nîntrebarea: oare dacă Alecsandri ar fi fost sărac şi ar fi fost\nnevoit să­şi câştige viaţa cu munca de toate zilele, ar fi fost tot\nAlecsandri de acum şi cariera lui poetică ar fi fost tot aşa de\nbogată? Iată o întrebare.\nŞi dacă Eminescu ar fi fost un om bogat, putând trăi o viaţă\nuşoară, ar fi rămas tot acel poet sombru, pesimist şi amărât,\ncare face caracteristica talentului lui? Iată o altă întrebare. Dar\nmă grăbesc a adăogi că asemenea întrebări sunt oţioase, în tot\ncazul n­au nici o însemnătate. A pune asemenea întrebări este\na face ca unii istorici, care au scris volume întregi pe următoarea\naltă întrebare: ce ar fi devenit Europa, dacă Napoleon I bătea\npe prusieni şi pe englezi la Waterloo?\nMă opresc căci digresiunea este deja prea lungă.",
  "IV\nAş putea zice apropo de Convorbiri literare că, cu cât o gazetă\npune mai mult timp pregătire de a apărea, cu atâta ea are mai\nmultă durată. Iată în adevăr un semn bun pentru mintea aşezată\na celor cari au înfiinţat Convorbirile. Am spus că societatea literară\n„Junimea” exista de la 1864.\nAdevărul e că pe la 1864 era foarte greu de a scoate o gazetă\nliterară. Existase înainte numai câteva cu reputaţie: Dacia literară\na d­lor Kogălniceanu, Constantin Negruzzi şi Vasile Alecsandri\nîn Moldova, şi alte câteva în Muntenia, între care şi acea a d­lui\nOdobescu. Încercări de scoateri de reviste se făcuseră multe,\ndar nu reuşise nici una, toate acele gazete apăruse, durase câteva\nluni şi murise.\nDesigur că acest lucru a făcut pe membrii „Junimei” să stea\nmult timp la îndoială; însă cercul intelectual la Iaşi, de altmintrelea\nca în toată ţara, era destul de restrâns pentru ca „Junimea” să\nnu aibă mult timp nevoie de un organ de publicitate, cât timp\n„Junimea” nu a avut organ de publicitate.\nPrelegerile populare în fiecare an ţineau loc de un fel de literatură\nvorbită. Dl. Maiorescu le introdusese şi erau, cum am spus altă\ndată, în mare favoare. Mi­aduc aminte de acele prelegeri când\ndl. Maiorescu era directorul liceului (eu eram prin clasa a 2­a\nsau a 3­a a liceului). Pe la unu jumătate dl. Maiorescu pleca la\nprelegeri, duminicele; noi îl aşteptam pe scările de ieşire ca să­l\nvedem cum se duce. Sub pardesiul său galben îi zăream fracul.\nEram ameţiţi. Apoi o mândrie ne umplea inimele noastre de\ncopii, de vreme ce cel care ţinea asemenea prelegeri, frecventate\nde aristocraţia intelectuală şi cea de sânge din Iaşi, era directorul\nnostru şi trecea, cu drept cuvânt, de cel mai învăţat dintre profesori.\nAvusesem, înaintea d­lui Maiorescu, doi directori pe care îi\niubisem până la entuziasm, anume doi munteni trimeşi de la\nBucureşti, pe Gheorghe Petrescu şi pe urmă pe regretatul şi\ntalentatul poet N. Niculeanu, amândoi naturi entuziaste, partizani\nînfocaţi ai Unirei, naturi ca să zic aşa patruzecioptiste. Gheorghe\nPetrescu, mai cu seamă, era mai tot timpul printre noi şi la\nfiecare pas ne improviza câte un discurs patriotic. Eram de\nexemplu în refector, pe când mâncam pilaful de grisă: deodată\ndirectorul nostru apărea şi imediat auzeam:",
  "„ — Băieţi...” Aşa începea discursurile sale, şi ne vorbea câte\no jumătate de oră despre Unire, Mihai Viteazul, Ştefan cel Mare\netc. Apoi ne anunţa că la masă vom avea şi câte un pahar de\nvin, ceea ce ducea entuziasmul nostru până la delir.\nNiculeanu, care i­a succedat, era o natură mult mai profundă\nşi sub entuziasmul lui aparent se trăda un mare dezgust de\nviaţă. Natură poetică în toată puterea cuvântului, Niculeanu s­a\napropiat imediat de „Junimea”. Ne iubea în felul lui, brusc şi\nfoarte puţin comunicativ, dar ne iubea, asta se vedea în tot felul\nlui de a vorbi cu noi. În volumul său de poezii, astăzi uitat, se\ngăsesc lucruri admirabile.\nNi se vorbeşte şi vorbim în tot timpul de inspiraţie. La cei\nmai mulţi poeţi, aşa­numita inspiraţie este o pregătire laborioasă\nşi înceată a subiectului şi o căutare trudelnică a expresiilor, este\nca acele discursuri aşa­numite improvizate, pe care oratorul le­a\npregătit acasă timp de două săptămâni. Ei bine, citiţi poeziile\nlui Niculeanu, dacă le veţi mai găsi – eu nu le mai am –, şi vă\nveţi face idee ce însemnează un poet de temperament, aş putea\nzice ce înseamnă inspiraţia. Să nu credeţi că aveţi să găsiţi o\ninspiraţie înaltă, largă, superioară, dar în tot ce scrie îl vezi că\na pus creierul lui şi, mai cu seamă, inima lui.\nAmândoi aceşti directori de scurtă durată de la Iaşi au avut\nun sfârşit trist, au murit tineri şi nebuni.\nVă puteţi închipui ce efect a produs venirea d­lui Maiorescu\nca director, nouă, care aveam amintirea lui Petrescu şi Niculeanu.\nNatural că nu­l puteam iubi şi natural că luam partida profesorilor\ncu care dl. Maiorescu nu trăia bine. Nu­mi aduc aminte bine,\nde aceea nu pot afirma pozitiv, dar mi se pare că la cursul\nsuperior a fost şi dl. Hasdeu profesor, pe când era dl. Maiorescu\ndirector. Aceste două naturi superioare şi deosebite trebuiau să\nse ciocnească în raporturile lor zilnice, şi printre noi elevii cei\nmici circulau versiuni de aceste ciocniri. Aşa una, un calambur\nal d­lui Hasdeu, a cărui autenticitate iarăşi nu o garantez. Într­o\nzi dl. Maiorescu se duce în cancelarie la ora 8 fix ca să controleze\nvenirea profesorilor. Negăsindu­l pe dl. Hasdeu, notează în registrul\nde prezenţă a profesorilor în dreptul numelui d­lui Hasdeu urmă­\ntoarele cuvinte: „d. Hasdeu e absinte”. Apoi pleacă.\nPeste câteva minute soseşte dl. Hasdeu şi vede adnotaţia;\nimediat adăugă şi d­sa următoarele:\n„Nu sunt absinte, ci sunt Hasdeu şi am venit la clas”.",
  "Calamburul era asupra cuvântului absinte, planta care a dat\nnume odioasei băuturi alcoolice cunoscute.\nNoi făceam, cum vedeţi, mare haz de aceste mici înţepături.\n*\nCu toate că „Junimea” nu avea încă organ de publicitate, dar\nnoi urmăream manifestările ei, iar ecoul de ce se petrecea acolo\najungea până la internatul nostru.\nUn detail. Nu departe de liceu (Academie i se zicea) pe aceeaşi\nstradă, aş putea zice alături aproape cu partea externatului, era\no cafenea numită Franţoze, una din cafenelele de lux de pe atunci\nale Iaşului; ea era frecventată numai de aristocraţime şi de elita\nintelectuală a Iaşului. De la ferestrele internatului se vedea foarte\nbine cine intră şi cine iese de la acea cafenea. Seara mai ales,\nauzeam duruitul cupelelor şi trăsurilor de lux care intrau în\ncurtea cafenelei. De la observatorul nostru (ferestrele dormi­\ntoarelor) vedeam adeseori intrând la Franţoze pe dl. Carp, Iacob\nNegruzzi, Leon Negruzzi şi dl. Maiorescu, acest din urmă mai\nrar. Ne făcea o impresie mare.\nÎn naivitatea noastră nu ne închipuiam că oameni pe cari îi\nvăzusem în frac şi mănuşi albe în saloanele de la Banca Moldovei,\nţinând prelegeri despre Shakespeare, Napoleon, Revoluţia fran­\nceză, să meargă ca simpli muritori la cafenea. Idealul nostru era\ncam ştirbit. Ce ar fi fost dacă am fi ştiut pe atunci lucruri cari\nle­am aflat mai târziu, că conferenţiarii cu Napoleon şi cu toţi\nceilalţi cezari din lume veneau seara la Franţoze, petreceau până\nfoarte târziu, până înspre ziuă de multe ori, bând şampanie şi,\nmai cu seamă, cognac. Dl. Carp aşa cum îl vedeţi uscăţiv, tot\naşa era şi pe atunci, avea reputaţia în cercul cel intim de un\namator foarte fervent al cognacului fin Champagne.\nAşa că discuţiile de la Franţoze erau întovărăşite întotdeauna\nde mai multe butelii în fiecare seară. Rămăsese la „Junimea” până\ntârziu şi un cuvânt de la acele seri memorabile, şi cuvântul era al\nd­lui Leon Negruzzi. Dar fiindcă anecdota primează, să o spun:\n*\nRegretatul Leon Negruzzi, o inteligenţă deschisă, o natură\nleală şi francă, era de o veselie inalterabilă. Făcându­şi studiile\nîn Germania – împreună cu fraţii săi, era fratele cel mai mare – în",
  "timpul când studenţimea era o adevărată instituţie, îşi făcuse\nprobele sale de a ţine piept cu paharul de bere în mână studen­\nţilor germani.\nLa Franţoze acest om bun şi cumsecade îşi mai amintea de\npetrecerile de student, aşa cum îşi poate aminti un om deja\napucat de nevoile vieţei. Leon Negruzzi era un causeur viu şi\ninteresant, îi plăcea mult să discute, avea talent literar, a scris\nşi a publicat chiar câteva nuvele interesante în Convorbiri.\nNoaptea târziu la Franţoze, unul dintre junimişti striga pe\nbăiet şi îi zicea:\n— Haide socoteala!\n— Da, adăoga Leon Negruzzi, socoteala şi un cognac.\nProtestări din partea celor care erau grăbiţi; dar discuţia se\nînfierbânta din nou. Peste un ceas dl. Carp striga din nou pe\nbăiet şi îi zicea:\n— Socoteala!\n— Şi un cognac, adăuga Leon Negruzzi.\nAşa că lucrul devenea interminabil.\nMai târziu mult, când eram şi eu la „Junimea”, Leon Negruzzi,\ngrav, preocupat, deşi vecinic bun, venea din când în când.\nCum îl vedea dl. Pogor striga:\n— Socoteala!\nIar noi în cor adăogam:\n— Şi un cognac!\nLeon Negruzzi zâmbea cu oarecare tristeţă. Zâmbetul lui\nînsemna: s­a dus, au trecut acele timpuri.\nV\nApariţia Convorbirilor literare\nÎnceputurile Convorbirilor literare au fost modeste. Nici o lucrare\ncare să atragă atenţia în opinia publică, sau să aşeze deodată\nacea publicaţie pe linia întâi; este o gazetă literară fără pretenţie;\nde bun gust, dar atâta.\nDoi fruntaşi ai literaturei îi dau de la început colaboraţia: Vasile\nAlecsandri şi Constantin Negruzzi. Este singura recoman daţie,\nşi serioasă recomandaţie către public. Încolo debuturi de necunoscuţi.",
  "În adevăr, necunoscuţi erau poeţii, precum: Bodnărescu, Cornea,\nMatilda Cugler, Iacob Negruzzi, Şerbănescu etc. Eminescu scria\npe atunci prin gazete din Transilvania. Poezia ocupa cel mai\nînsemnat loc în Convorbiri. Partea originală este că, poate pentru\nîntâia oară, o altă literatură decât cea franceză este pusă de\ntraducători la contribuţie, acea germană.\nNeculai Scheletti, maior, este acel care face cunoscute românilor\ncele mai frumoase şi gingaşe poezii din literatura germană.\nTraducerile lui delicioase şi fidele au mare succes. Uhland, Heine,\nLessing, Geibel, Goethe etc. sunt arătaţi cetitorilor Convorbirilor\nliterare, iar publicul ales găseşte imediat într­înşii ceva adânc,\nvag, filosofic, ceva care nu seamănă deloc nici cu geniul nostru,\nnici cu şcoala literară de la noi. Aceasta e partea, o repet, originală\nde la început a Convorbirilor şi una din direcţiile nouei reviste\nliterare ce se inaugura.\nAceasta dă chiar loc la un început de invidie literară între\nConvorbiri şi alte reviste româneşti.\nCurioasă este opinia publică din toate timpurile!\nNeculai Scheletti când traduce pe poeţii mari germani nu se\ngândeşte să facă politică, Convorbirile literare publicându­le, şi ea\neste departe de o asemenea politică.\n„Junimea” reprezentată prin d­nii Maiorescu, Iacob Negruzzi,\nTheodor Rosetti, Carp, care îşi făcuseră studiile în Germania,\nnu se gândeşte decât să facă cunoscuţi ţării pe poeţii iluştri ai\nGermaniei. Dar fără de voia lor, ei căutară să stabilească supe­\nriori tatea literaturei germane, faţă cu literaturile neolatine, fran­\nceză, italiană, spaniolă, la izvorul cărora oamenii noştri iluştri\nse adăpaseră încă de la începutul Renaşterei. Mai pune încă un\nlucru, mai pune prezumpţia tinereţei şi inflexibilitatea teoriilor,\nlucru ce găseai în abondenţă la dl. Maiorescu şi ceilalţi, mai\nales la dl. Carp. În adevăr, dl. Maiorescu în discuţii generale\nera mai conciliant, sau cel puţin mai rezervat în judecăţile pe\ncari le da, dar dl. Carp cu intransigenţa sa cunoscută o spunea\nfăţiş şi tare: că afară de literatura germană şi de cea engleză,\nshakespe riană, nu există altă literatură. Am asistat de multe ori la\ndiscuţii între dl. Carp deoparte şi d­nii Naum, Vârgolici etc., parti­\nzanii clasicismului francez. De multe ori l­am auzit pe dl. Carp\nstrigând:\n— Ce mai vorbiţi de Racine şi de Corneille, aceştia sunt\ntragediani de salon, personajele lor imitate din tragicii greci şi\nromani poartă peruca pe care o purta Ludovic al XIV­lea, stăpânul",
  "lor, şi contimporanii lui! Iar sentimentele lor sunt sentimentele\ncurtezanilor de la curtea regelui, precum şi acele ale metreselor.\nMari protestări. Partizanii literaturei franceze replicau: răspun­\nsul lor cel mai puternic era acesta:\n— Dar Molière, ce zici de Molière?\n— Molière? răspundea imperturbabil dl. Carp. Molière era\nfructul şcoalei spaniole, pe care a imitat­o, şi dacă are şi origi­\nnalitate, fiind singurul clasic francez de valoare, aceasta o dato­\nreşte meseriei lui de cabotin, care îl îndepărta din când în când\nde curtea marelui rege.\nToate aceste păreri tranşante jigneau convingerile multora,\niar cei cari erau crescuţi în şcoala franceză, deprinşi după comen­\ntatori de a admira fiecare vers din Racine şi a se extazia de\neroismul ce se degajează din versurile lui Corneille, contractau\nun fel de animozitate faţă cu literatura germană, pe care germa­\nnofilii i­o opuneau la fiecare pas.\nNu era numai atâta. Prin stabilirea pe tron a unui principe\ngerman, actualul nostru rege, se lovise în susceptibilitatea ţărei\nde rasă latină, în convingerile celor mai mulţi. Se vedea un pericol\nîn viitor; lumea fie naivă, fie interesată credea în o apropiată\ngermanizare a ţărei; câteva întreprinderi mari în ţară, având în\nfrunte oameni de afaceri din Berlin, indispusese opinia publică;\npolitica, mizerabila politică îşi dezlănţuise patima în jurul prin­\ncipelui şi tânărului domn de origină germană; toate aceste adu­\nnate, exploatate şi detailate stabilise o atmosferă germa nofobă\nîn ţară.\nÎn asemenea împrejurări, publicarea în traduceri de poeţi ger­\nmani şi direcţia în acest sens a Convorbirilor punea încă untdelemn\npe foc. De aceea asemenea publicaţii nu erau judecate din punct\nde vedere literar, ci din punct de vedere politic şi de partid.\n*\nO amintire personală. Noi, elevii de clasa VII­a, în anul când\nau apărut Convorbirile, ne procuram această revistă. Mi­aduc\naminte că cele dintâi lucrări la care îmi aţinteam ochii erau\ntraducerile lui Scheletti. Uhland avea un farmec deosebit pentru\nmine. Aşa ştiam pe de rost Blăstămul cântăreţului, precum şi\npoezioarele drăguţe ale lui Heine. Dar dintr­o clasă de liceu, ca\nşi în societate sunt progresişti şi reacţionari. Printre reacţionari\nera un coleg Anastase Pompil, care toată ziua ne urmărea mişcările",
  "şi ne critica la orice făceam sau ziceam noi. Când noi câţiva\nascultam citindu­se traducerile lui Scheletti, el sta deoparte,\nclătina din cap şi se uita cu jale la noi, apoi ne zicea:\n— Admiraţi, admiraţi, aveţi să vedeţi voi când peste zece ani\nnemţii au să fie stăpâni în ţară!\n— Ce are a face, îi răspundeam noi, dacă poezia e frumoasă.\n— De la duşman, ne replica el, să nu primiţi nici ceea ce e\nfrumos.\n*\nNivelul politic pe atunci era foarte jos în Iaşi, măcar că cel\ncultural era sus. Nu e de mirare lucrul dacă şi astăzi el este în\nhalul în care toţi îl ştiu. Căci e de remarcat un lucru: în genere\nnu făceau pe atunci politică militantă în Iaşi cei cu cultură,\noamenii culţi făceau numai literatură, aşa că aproximativ erau\ndouă tabere: tabăra oamenilor inculţi cari făceau politică şi acea\na oamenilor culţi care făceau literatură. Ciocnirea între ambele\ntabere era inevitabilă.\nPoliticianii citeau Convorbirile literare – când le citeau – cum\nar fi citit o gazetă politică, ei tălmăceau şi răstălmăceau cele\nscrise acolo, dându­le înţelesuri denaturate, citind aproape prin\nversurile lui Uhland ameninţări contra naţionalismului. Apoi se\nmai ştie un lucru: invidia este soră dreaptă cu ignoranţa sau cu\ninferioritatea. Duşmanii Convorbirilor simţeau un fel de răutate,\nvăzând că acolo se publică poezii de poeţi a căror nume măcar nu\nle auziseră înainte, traduse dintr­o limbă pe care n­o învăţaseră.\nIată cum Convorbirile de la început căpătară porecla de gazetă\ncu simpatii nemţeşti, iar aceste simpatii fură de la început, şi\nmai târziu şi mai mult, exploatate în politică.\nMai adaugă încă un lucru: zilnic de la apariţia Convorbirilor,\npoeţi români inediţi sau nu, începură a trimete producţiile lor,\nproducţii care erau sistematic refuzate. Şi dacă ar fi fost numai\nrefuzate! Dar dl. Iacob Negruzzi nu se mulţumea numai cu\naceasta, d­sa, cum am spus deja, deschisese o rubrică la sfârşit\ncu titlul de Corespondenţă. În acea rubrică dl. Negruzzi persifla cu\nspirit şi câteodată chiar cu răutate pe nenorociţii trimiţători de\npoezii, ceea ce lovea adânc în amorul propriu al poeţilor. Aceştia\ndeveneau aprigi duşmani ai Convorbirilor şi, mai cu seamă, ai\ntraducătorilor din poeţii germani. Locul ocupat de asemenea\ntraduceri îl considerau ca uzurpat, acel loc trebuind să fie al lor.",
  "Aşa încât nu trecuse doi ani de la apariţia Convorbirilor, şi prin\ncercurile antijunimiste domina următoarea idee: că la Convorbiri\nnu se publică decât lucrări din nemţeşte şi nu se consideră de\nbun decât numai ce vine de la nemţi.\nInspirat de acest curent, dl. Hasdeu mai târziu – după cum\nvom vedea – joacă Convorbirilor o farsă, trimiţând o poezie fabri­\ncată de d­sa, iscălind­o cu numele nemţesc Gablitz.\nO altă critică care s­a făcut de la început Convorbirilor a fost\naceea că membrii „Junimei” îşi publicau lucrările lor chiar mediocre\nşi proaste, pe când altele bune, venite din afară, erau respinse;\naceastă acuzare a fost mai târziu poreclită sub cuvintele: „Societatea\n«Junimea» este o societate de admiraţie mutuală”.\nCritica aceasta numai în parte era întemeiată, dar faptul se\nexplică foarte natural.\nE drept că în Convorbiri s­au publicat în cea mai mare parte\nnumai opere şi lucrări ale membrilor „Junimei”, rar, foarte rar,\nse publicau şi lucrări trimise prin poştă.\nDe la început Convorbirile îşi au poeţii, nuveliştii, istoricii lor,\niar cercul este în mare parte închis pentru poeţii, nuveliştii şi\nistoricii din afară.\nCe însemna aceasta?\nCine nu ştie că la o gazetă literară, ca şi la una politică,\ncomplezenţa nu poate fi exclusă, iar colegialitatea te face să publici\nlucruri care nu sunt tocmai merituoase. Când noi 30 ne adunam\nîn fiecare seară, cum voiţi ca să nu fi fost indulgenţi unii faţă de\nalţii. Desigur că în Convorbiri s­au publicat multe lucruri slabe\ndin partea membrilor „Junimei”; critica nu poate să­şi exerciteze\nîn libertate toată verva, dar acest lucru nu se făcea din sistem.\nEvident că lucrurile primite prin poştă erau mai sever judecate,\nsăreau cu toţii în adevăr asupra acelor lucruri ca lupii; cei 9 care\nnu înţelegeau niciodată înţelegeau perfect, caracuda ieşea şi ea din\nrezerva ei, până şi Papa Culianu devenea elocvent.\nSă fi văzut cum era depănat, smuls şi pieptănat bietul autor!\nSă fi auzit bietul om ce se zicea pe socoteala lui, ar fi fugit în\nlume. Toţi erau critici, toţi cunoscători, de aceea numai dacă\nlucrarea era în adevăr de valoare putea să treacă.\nPe când, de, când unul de ai noştri venea cu o lucrare, era greu\nsă faci pe emancipatul şi pe independentul. Cei nouă declarau\nîndată că nu înţeleg nimic, caracuda tăcea ca chiticul, cum şi era.\nIacob Negruzzi se scărpina în cap, dl. Maiorescu căuta să inventeze\no teorie ad­hoc, dl. Pogor făcea o strâmbătură, iar noi ne ghionteam",
  "pe furiş sau ne comunicam la ureche impresiile. Cu toate acestea\nlucrarea se publica.\nTotuşi, să fiu drept, multe lucrări, poezii sau nuvele de ale\nmembrilor „Junimei” erau respinse, însă se păstra în respingerea\nlor oarecare formă. Aşa dacă un junimist venea cu trei poezii,\nuna i se respingea, dar două i se primeau ca să nu fie descurajat\nîn tot cazul una trebuia să i se primească de rigoare.\nAcelaşi lucru cu nuvelele. La început Convorbirile aveau un\nnuvelist în persoana d­lui Dimitrie Morţun. Acest autor îşi trimetea\nnuvelele prin poştă. I se refuzase vreo două. Peste o lună dl.\nMorţun mai trimete o nuvelă întovărăşită de o scrisoare, care\nzicea cam acestea:\nD­le redactor, cred că­mi veţi primi această nuvelă, de vreme ce mi­aţi\nrefuzat două.\n„Junimea” găsi că omul are mare dreptate şi pe acest consi­\nderent, poate pe singurul, i se publică nuvela: Movila lui Dobreanu.\nVI\nÎnceputuri de luptă\nPână la apariţia Convorbirilor literare, mai că aş putea afirma\ncă critica era rezervată numai politicei. O, aici ea domina pe\ntoată linia, luptele politice erau tot aşa de violente ca şi acum,\ngazetele se combăteau cu ardoare, cu o singură deosebire: că\npe atunci ziaristica era reprezentată prin oameni de valoare şi\nsus­puşi în societate, precum C.A. Rosetti şi Cezar Bolliac. Pe\natunci gazetăria nu era încă o meserie, toată lumea, tot tineretul\namestecat în politică lucra la gazete; de aceea gazetele pe atunci\nconţineau articole remarcabile, dar numai atâta, partea infor­\nmaţiilor şi de reportaj nu exista, pe când astăzi, când există\ngazetari de profesiune, partea de informaţii, reportaj etc. a luat\no aşa de mare dezvoltare, încât a ucis articolele şi pe gazetarii\ncari mai înainte se ocupau cu asemenea lucru.\nPe atunci era o mare eflorescenţă de gazete în Transilvania\nşi chiar de scriitori de valoare, precum Cipariu etc. Iar ca gazete",
  "existau: Telegraful român, Albina, Gazeta Transilvaniei, Federaţiunea,\nFamilia. În Bucovina: Foaia societăţei, Bucovinenii etc. Să nu uităm,\nde asemenea, că Transilvania dăduse naştere la o însemnată\npleiadă de savanţi şi scriitori, precum şi Bucovina. Pot de aseme­\nnea zice că în România liberă preponderenţa istorică şi limbistică\no aveau transilvănenii şi bucovinenii. În adevăr, scrierile lui Petru\nMaior şi ale lui Şincai erau clasice. Papiu Ilarian redija impor­\ntantul său Tezaur; Laurian făcuse şcoală cu istoria şi etimologia\nsa; Bărnuţiu domina în Iaşi cu filosofia; iar Cipariu şi Pumnu\ndin Bucovina îşi împărţeau terenul culturei limbei române.\nPe lângă acestea, corpul didactic era împănat cu transilvăneni\nşi oarecare bucovineni; Iaşul, Bârladul, Bucureşti, Craiova erau\ncentre de influenţă ardelenească. Scriitorii de origină din România\nliberă sufereau şi urmau acea direcţiune ca elevi docili şi supuşi,\nafară de câteva excepţii, precum un om de talia d­lui Hasdeu.\nAceasta era situaţia literară când apar Convorbirile. Această\nrevistă, fiind la început blajină şi cam ştearsă, este foarte bine\nprimită de confraţii luptători din acelaşi ogor şi dacă dl. Maiorescu,\nsecondat de alţi câţiva, nu ar fi început a publica criticele lor\nîn Convorbiri, ar fi deşteptat mari simpatii în cercurile literare.\nMai ales în Transilvania, Convorbirile sunt la început bine primite:\npoeziile şi proza Convorbirilor încep a fi reproduse de celelalte\ngazete. Dar şi aici se vede un semn al timpului. Fiecare gazetă\nrepro ducând din Convorbiri omitea de a menţiona de unde e\nluată lucrarea şi după teoria admisă lucrul era explicabil. În adevăr,\nde vreme ce toţi care lucrau în literatură erau consideraţi ca solidari,\nera indiferent ca să se spună cine a publicat întâi lucrarea. Era\no apropriare a unei gazete în detrimentul alteia pe terenul naţional.\nŞi apropo de aceasta, nu mă pot opri de a nu face repede o\nobservaţie. Plagiatul a fost mult mai întins la începutul mişcărei\nnoastre literare decât acum. Autorii de atunci, învăţătorii noştri,\naveau mai puţine scrupule decât noi asupra acestui delict capital.\nLuaţi mişcarea de la 1821 încoace, cetiţi pe fruntaşii literaturei\nnoastre de pe atunci şi până mai încoace, şi veţi găsi plagiaturi\nmai la fiecare pas, scriitorii omiţând de a spune de unde au luat\nsau de unde s­au inspirat.\nAveau şi un motiv pentru aceasta, controlul era mult mai\ngreu pe atunci, dat fiind cercul îngust al cunoscătorilor: de\naltmintrelea ei erau grăbiţi să scrie şi să producă româneşte şi\nomul când e grăbit nu se uită la asemenea piedici, care le consi­\nderă ca neînsemnate.",
  "Ca să revin la subiect, redacţia Convorbirilor se plânge de mai\nmulte ori de asemenea omisiuni regretabile din partea foilor\ncare reproduceau fără să spuie de unde. Dacă am insistat asupra\nacestui detail, este ca să arăt buna primire care se face Convor­\nbirilor în Ardeal. În adevăr, gazetele Perseverenţa, Ţara, Albina,\nTelegraful român, Nepărtinitorul reproduc din fiecare număr al\nConvorbirilor poezii şi nuvele. Asemenea gazete nu erau scanda­\nlizate de curentul german, ştiut fiind că în Transilvania şi Bucovina\naveau o educaţie germană.\nLa început, prin urmare, traiul este destul de bun între confraţi\nşi nici nu putea să fie altfel, date fiind începuturile Convorbirilor.\nAşa, Bodnărescu publicând tragedia sa Rienzi, cu aceasta nu\nlovea în nimeni, din contra. Lucrătorii literari erau încântaţi că\ndin ogorul literaturei române a ieşit o tragedie în versuri, chiar\nfragmentele publicate din Othello, traduse de dl. Carp, nu puteau\nface decât onoare naţiunei. Dl. Ioan Maiorescu, tatăl d­lui Maiorescu,\npublica un itinerariu în Istria; dl. Quintescu îşi publica un discurs\nţinut în memoria lui Vasile Lupu; dl. I. Caragiani publica un studiu\ndespre românii din Macedonia şi poezia lor populară. Cel mult\nputeau să ridice oarecare critică aforismele d­lui Titu Maiorescu,\nele erau foarte abstracte şi, prin urmare, nu erau la uzul inteli­\ngenţei comune.\nŞi aici iarăşi trebuie să deschid un mic parantez. Multe discuţii\nau mai avut loc apropo de aceste aforisme, aproape tot atâtea\nca şi apropo de faimoasele epigrame ale lui Bodnărescu. Dl.\nMaiorescu venea la „Junimea” şi anunţa că are cu sine o serie\nde aforisme. Se stabilea îndată tăcere şi fiecare din noi luam\naerul atent obicinuit când maistrul vorbea sau, mai cu seamă,\ncând maistrul cetea. Aforismele, toată lumea ştie care trebuie\nsă fie calitatea lor; în puţine cuvinte ele trebuie să conţină o\nidee, un sens de cele mai multe ori adânc, dar în acelaşi timp\nde la sine e evident că înţelesul care conţine trebuie să reiasă\nîn mod clar. Un aforism confuz sau a cărui înţeles este aproape\nimperceptibil nu este un aforism.\nDl. Maiorescu aducea aforisme şi foarte scurte, dar şi foarte\nlungi, care conţineau adevărate dezvoltări. Cetirea lor dădea loc\nla obiecţiuni şi discuţii foarte interesante. Şi acum îmi aduc\naminte de aforismele care au dat loc la discuţii mai furtunoase.\nAşa în seara întâia a cetirei aforismelor, dl. Maiorescu ceteşte\nurmătorul: „Prima treaptă pe care ne urcăm spre mărirea ome­\nnească e un altar de sacrificii”.",
  "Acest aforism e urmat de o tăcere generală.\nDl. Pogor obiectează:\n— Aforismul e scurt, prin urmare e bun ca formă.\nDl. Negruzzi, care vedea o răceală în atmosferă, voieşte să\nproducă o diversiune veselă şi adresându­se către cei 9 care nu\nînţelegeau niciodată nimic îi întrebă:\n— Aţi înţeles ceva?\nDl. Nicu Gane răspunde:\n— N­am înţeles nimic.\n— Dar caracuda?\n— Nici noi, strigă vreo şapte­opt.\nAtunci dl. Pogor se adresează înspre noi, adică înspre Lambrior,\nTasu şi mine, şi ne zice:\n— Ce zic cei trei români la acest aforism?\nTasu se înroşeşte, Lambrior, care era timid până se înfierbânta\nîn discuţie, mormăieşte ceva neînţeles, iar eu cel mai curajos\ndintre dânşii răspund:\n— Eu am înţeles aforismul, dar ideea care o exprimă mi se\npare că nu e cu totul justă.\nDl. Maiorescu cu afabilitatea lui îmi răspunde:\n— Ei, ei, să vorbească Panu.\nCând deschid gura să încep, deodată dl. Carp care şedea ghemuit\nîntr­un fotoliu larg, cu genunchii la gură, ţinându­şi cu braţele\ngenunchii, sare din locul său, îmi ia cuvântul din gură şi zice:\n— Apoi are dreptate Panu.\nDe aici se încinge o lungă şi interesantă discuţie asupra\nchestiei dacă efortul pe care îl face un om suindu­se tot mai\nsus şi situaţia dominantă care o capătă treptat pot fi numite un\naltar de sacrificii.\nPe atunci încă nu era numită banca ministerială bancă de\ndurere, dar altarul de sacrificiu a aforismului d­lui Maiorescu\ncam seamănă cu banca de durere a miniştrilor.\nCu toate explicaţiile şi argumentele d­lui Maiorescu au rămas\ncâţiva neconvinşi, după cum, ca studenţi ai d­sale la filosofie,\nnu ne convinsese când la curs definise procreaţiunea ca un\nsacrificiu pe care generaţia prezentă îl face pentru cea viitoare.\nDl. Maiorescu citeşte apoi un alt aforism: „O măsură a oame­\nnilor şi a lucrurilor este propria lor umbră”.\n— A, da, acesta este bun, strigă dl. Carp, şi adevărat!\n— E şi poetic, adăugă Bodnărescu.\nDl. Maiorescu continuă cetind un al treilea, lung­lung de tot,\ncu explicaţii şi dezvoltări.",
  "— Acesta nu numai că nu este aforism, ci este o adevărată\nanaforă, strigă dl. N. Gane.\nCuvântul a rămas.\n— Ai călcat, îi spune dl. Carp, forma scurtă şi sentenţioasă\na aforismului.\nIar dl. Pogor hazliu ca totdeauna zice:\n— Ascultă, Titule, ai putea să faci o prelegere populară din\naforismul tău.\nDar trebuie să închid acest parantez căci altmintrelea nu mai\nsfârşesc.\nRevin iarăşi la subiect.\n*\nNu trecu mult după apariţia Convorbirilor, şi armonia se strică\nîn confraternitatea română, şi aceasta din vina d­lui Maiorescu,\ncare începu seria criticelor sale, începând cu acea a poeziei române.\nMi­aduc aminte de impresia ce o făceau criticele sale asupra\nnoastră, a şcolarilor şi studenţilor; era şi nu era simpatică acea\ncampanie. Natural că pe atunci nu puteam să ne dăm seama\nbine ce era drept şi întemeiat sau fals şi exagerat, în campania\nce dl. Maiorescu întreprinsese, dar sentimentul de jenă care\nne lăsau unele din criticele d­lui Maiorescu exprima în noi o\nstare sufle tească nelămurită, dar desigur nu tocmai favorabilă\nluptătorului.\nŞi lucru de mirat, astăzi când îmi dau seama de toată această\ncampanie, văd că adolescentul de atunci simţea just în multe\npărţi ale lucrărei întreprinse de dl. Maiorescu, şi că acel sentiment\nde jenă, neexplicabil pe atunci, reprezenta un fond de intuiţie\nadevărată.\nDl. Maiorescu ca orice luptător lovea, dar nu lovea totdeauna\njust, sau, mai bine, înfigea sabia mai adânc decât trebuia.\nIa să discutăm puţin. Desigur opera sănătoasă pe care dl.\nMaiorescu a făcut­o acum 25 de ani a fost critica poeziei române.\nAcolo dl. Maiorescu a văzut just şi s­a întemeiat pe norme estetice\nsănătoase, pe care – mă grăbesc a adăogi – nu le inventase, ci\nle apropriase din şcoala germană; dar lucru este în această pri­\nvinţă indiferent.\nCeea ce este important este că d­sa ne­a adus norme sigure\nşi a ridiculizat cu drept cuvânt o tendinţă a literaturei noastre\nde atunci, care putea cu timpul să cadă în copilărie.",
  "Această operă, o mai repet, a fost sănătoasă, de o reală utili­\ntate, însă opera în sine nu a fost mare, adică nu a fost una din\nacele cari stabilesc pe un om, punându­l sus, sus.\nMă explic. Dl. Maiorescu, tratând chestia poeziei române, a\nfăcut operă mai mult didactico­estetică, un mic compendiu admi­\nrabil de regule în această privinţă, cu exemple foarte fericite. Dar\nsarcina era aşa de uşoară! Nu­şi poate închipui cineva în ce\nstare de copilărie era pe atunci literatura noastră curentă! Afară\nde câţiva poeţi de real talent, Alecsandri, Grigore Alexandrescu,\nBolintineanu, şi încă vreunul, doi, pe care dl. Maiorescu nu­i\ncritica, ci din contră îi lăuda, încolo toată mulţimea de aşa­numiţi\npoeţi erau scriitori de ocazie, sau lipsiţi de talent.\nCe imens progres am făcut de atunci şi în această privinţă!\nNu mă gândesc, zicând acestea, la poeţii de astăzi de frunte sau\nla poeţii de mâna a doua, dar pot afirma şi dovedi la nevoie că\nastăzi tinerii începători în ale poeziei sunt superiori aşa­numiţilor\nfruntaşi de pe atunci, cu rezervele arătate mai sus. Poeţilor\nnoştri de astăzi le lipseşte originalitatea, dar afară de aceasta ei\nposedă cultura, au sentimentul estetic, scriu frumos şi cu gust,\nadică au toate calităţile pe care instrucţia şi educaţia le pot da\ncuiva; pe când poeţilor de atunci le lipsea cultura, le lipsea nu\nnumai gustul estetic, dar chiar şi bunul­simţ, nu numai că nu\nerau poeţi, dar nu erau scriitori, în sensul comun al cuvântului.\nVă închipuiţi pe asemenea poeţi, supuşi la critica acerbă şi\nmuşcătoare a spiritului d­lui Maiorescu.\nNu voiesc să mă ocup în special de regulele estetice stabilite\natunci de dl. Maiorescu, ar fi a merge prea departe; acele regule\nerau de o simplicitate clasică şi ca toate regulele simple erau\nlipsite de elasticitate şi conţineau numai o parte de adevăr; sau\nmai bine, acele regule erau întemeiate, dar pe lângă dânsele mai\nexistau o mulţime altele pe care dl. Maiorescu le înlătura, şi din\naceastă cauză dădea lucrărei sale un aer de micime, de ceva îngust,\nfără atmosferă în jur. În regulele estetice ale d­lui Maiorescu,\nun poet original şi de un mare avânt intelectual nu putea intra,\nnormele erau prea înguste, conţinutul prea mic; acele regule\nsunt admirabil de bune pentru talente mediocre şi pentru poeţi\na căror calitate este corectitudinea şi cuminţenia.\nDe altmintrelea aceasta caracterizează talentul şi spiritul d­lui\nMaiorescu. Acest bărbat duce la perfecţie calităţile intelectuale\ncare le are, dar îi lipseşte zborul, îi lipseşte lărgimea de vederi,\nîi lipseşte puterea de a generaliza, criticele sale sunt juste, însă",
  "ele privesc adesea ori numai o faţă a lucrurilor şi, prin urmare,\nsunt nedrepte. Acest lucru îl voi arăta când mă voi ocupa cu\ncriticele stărei generale a spiritului publicului din ţară. Iată după\nmine explicaţia pentru ce dl. Maiorescu în politică şi în judecarea\nchestiilor sociale nu s­a ridicat la înălţimea la care talentul d­sale\nar fi fost îndreptăţit să aspire.\nSă dau un exemplu apropo de regulele estetice stabilite atunci\nde dl. Maiorescu. Nu am cartea d­sale în mână, prin urmare voi\ncita din memorie. O regulă principală estetică pe care o stabilea\nera: că poetul trebuie să se servească de materialul sensibil,\npăzindu­se de cel abstract, şi că toate imaginele sale trebuie să fie\nsensibilizate, adică puse în forme concrete. Poezia, adăuga – repet,\ncitez din memorie –, trebuie să fugă de abstracţiuni, domeniul\nei este acela al imaginilor plastice. Şi­mi aduc aminte că între\nalte multe exemple, aducea versul cunoscut al lui Bolintineanu:\nStă bătrânul Mircea încărcat de ani\nşi adăugea că cuvântul încărcat materializa ideea, făcând­o plastică.\nNecontestat că dl. Maiorescu avea dreptate, dar acest adevăr\nnu este din acele care exclud orice altă formă poetică, nu este\no normă unică, ci este numai una din normele estetice; iar\neroarea d­lui Maiorescu era că dădea regula ca unică şi, prin\nurmare, condamna mai dinainte orice altă formă abstractă, cu\ncare un poet original s­ar fi putut servi şi cu mare succes.\nAşa, necontestat că dacă iei poeţii antici şi poezia populară\nmodernă, teoria d­lui Maiorescu se găseşte deplin justificată. În\nHomer întâlneşti foarte puţine abstracţiuni, poezia noastră populară\ne plină de imagini plastice şi sensibile, care sunt admirabil de\nfrumoase. Comparaţii cu idei sau cu concepţiuni abstracte întâl­\nneşti foarte puţine, aşa ideea repeziciunei în poezia populară o\ngăsim exprimată:\nIepureşte,\nPăsăreşte.\nPrin urmare sensibilizare.\nDar tot în poezia şi poveştile populare găsim exprimată repezi­\nciunea prin cuvintele:\nIute ca gândul.",
  "O imagine foarte abstractă, în care ideea sensibilă este compa­\nrată cu ideea cu totul abstractă a operaţiei gândirei.\nIată deci că întâlnim şi în poveştile şi poeziile populare o\nimagine tocmai contrară regulei estetice a d­lui Maiorescu.\nDl. Maiorescu când stabilea acea faimoasă lege estetică, care,\no mai repet, este şi ea alăturea cu altele întemeiată, nu ţinea\nseamă de oarecare lucruri generale.\nMai întâi, este o greşeală literară de a voi să separi o limbă\nîn două, în limba poeţilor şi în limba vorbită de oameni. Cum\ncă prin natura poeziei ea comportă oarecare particularităţi de\nexpresie şi de material, acest lucru e adevărat, dar de aci nu\nurmează că limba poetului trebuie să fie alta decât cea literară\na oamenilor culţi. Când dl. Maiorescu cerea ca poetul să­şi sensi­\nbilizeze gândirile sale abstracte, cerea o lucrare aproape impo­\nsibilă pentru mulţi, în tot cazul o lucrare forţată, laborioasă.\nÎnchipuieşte­ţi un poet, un adevărat talent poetic, deprins a\ngândi şi a exprima cu imagini abstracte, silindu­se ca să puie\nîn forme plastice inspiraţia sa, şi pentru aceasta, alergând după\nasemenea material care nu i se prezintă spontaneu în minte,\nalergând zic cu disperare după căutarea unui asemenea material\nşi fiind silit să­l împrumute din poezia şi din expresiile populare!\nCe devine originalitatea lui?\nCele ce dl. Maiorescu scăpa atunci din vedere erau următoarele:\nlimba fiind exprimarea gândirei, ea se modifică, se lărgeşte, se\nsensib ilizează sau se abstractizează după progresul şi dezvoltarea\nculturei omeneşti. O limbă la început este totdeauna plastică,\nconţinând imagini sensibile şi foarte puţine cuvinte abstracte.\nPentru ce, n­am nevoie să spun, căci lucru se înţelege de la sine.\nCând cercul de gândire a omului se lărgeşte tot mai mult, când\nel are alt material decât numai cel sensibil, atunci tendinţa de\nabstracţiune se impune, iar cuvintele, care la început exprimau\nînţelesuri materiale, servesc a exprima noţiuni abstracte, aşa că\ncu încetul cercul noţiunilor abstracte se măreşte într­o limbă.\nCând cultura ia o dezvoltare foarte mare, atunci, pentru nevoia\nexprimărei unui imens material al gândirei şi al ideilor, operaţia\nabstracţiunei devine dominantă, iar elementul abstract dominează\npe cel material.\nPrin urmare, a cere de la un poet cu cultură abstractă, care\nîn producţiile sale nu se mulţumeşte a cânta câteva sentimente\nsau câmpia cu florile, ci caută a exprima varietatea sentimentelor",
  "şi a cugetărilor sale, a­i cere, zic, ca el să se păzească ca de foc\nde idei şi imagini abstracte, în tot cazul de a prefera pe cele\nsensibile, este a­i cere ceva imposibil, este a ştirbi domeniul\npoetic şi a­l reduce la o simplă armonie poetică, la simple jucării\nde versificaţie sau cel puţin a exclude din materialul poetic\nîntreg materialul imens, cu care dezvoltarea ştiinţei şi a culturei\na înzestrat spiritul omenesc.\nAstăzi un om cult are un vast domeniu nou, din care poate\nsă­şi ia expresiile, comparaţiile, imaginile. Este necontestat că noi\nastăzi exprimăm altmintrelea ideea repeziciunei, a mişcărei, ser­\nvindu­ne de alte comparaţii când le facem, decât cele a ţăranului.\nDeosebirea dintre limba noastră şi a ţăranului este o anomalie,\ntrebuie să tindem a o suprima în interesul universalităţei culturei.\nDar anomalia există mai mult decât în ţările culte. Este un fapt:\nun ţăran poet nu poate să se exprime în limba noastră abstractă,\nnici nu poate îmbrăţişa cercul larg a gândirilor noastre. Poţi să ceri\nde la un poet cult ca el să se scoboare la expresiile simple şi la\ncon cepţiunea simplă a poetului popular? Este numai aceea poezie?\nŞi atunci se pune marea chestie, cunoscuta chestie, mult\ndezbătută: dacă civilizaţia noastră, rezultatul progreselor ştiinţei,\neste proprie poeziei sau nu?\nDacă judeci după regulele de estetică, stabilite acum 25 de\nani de dl. Maiorescu, s­ar părea că d­sa rezolva pe atunci chestia\nde mai sus în mod negativ, aceasta este însă numai o deducere\na mea.\nEu cred că poezia – dezbrăcată sau îmbrăcată în versuri – este\nuna din feţele multiple ale gândirei şi ale sentimentelor omeneşti\nşi, ca atare, va exista totdeauna, ea însă se va modifica ca formă\nşi ca material, după cum creierul şi cultura omului se vor modi­\nfica, că prin urmare poezia este compatibilă cu orice sistem de\ncredinţă şi orice civilizaţie, că inspiraţia îşi va găsi totdeauna\nmaterialul său propriu şi că separaţia între materialul sensibil\nşi cel abstract este în tot cazul prea absolută.\nDar iată­mă departe, prea departe, de cadrul restrâns al acestor\namintiri.\nRevenind, critica poeziei române a d­lui Maiorescu acum 25\nde ani, măcar că conţinea regule, în tot cazul discutabile, însă\nea a fost de o mare valoare practică pentru starea literară în\ncare ne aflăm.\nNu acelaşi lucru pot zice şi despre celelalte chestiuni cu un\ncaracter mai general, pe care le­a abordat dl. Maiorescu. Acolo",
  "d­sa a fost mai nedrept, mai ales când s­a atins şi de domeniul\npolitic; parte unde acest eminent bărbat păcătuieşte mai mult\nşi se distinge mai puţin.\n*\nÎn campania pe care dl. Maiorescu a întreprins­o în criticele\nsale în coloanele Convorbirilor literare, d­sa îşi alegea în genere bine\nobiectul de criticat şi scopul de urmărit. Acea campanie, chiar\ncând era nedreaptă, purceda dintr­un spirit cu desăvârşire nou.\nDar i s­a întâmplat să atace dacă nu pe nedrept dar cel puţin\nfără o utilitate mai însemnată şi fără un rezultat mai plauzibil,\npentru simpla plăcere de a critica şi a întoarce în ridicol lucruri\nfoarte explicabile.\nAcesta a fost cazul cu critica limbei române din ziarele din\nAustria.\nÎntr­o bună dimineaţă ne trezim noi, cititorii Convorbirilor,\ncu începutul unei serii de articole, în care dl. Maiorescu cita\nexemple de numeroase nemţisme din ziarele transilvănene, conti­\nnuând apoi în mai multe numere acelaşi lucru şi silindu­se să\ndovedească că această limbă stricată are o mulţime de inconve­\nniente, fie din punct de vedere naţional, fie din acel al formărei\nnoţiunilor în creierul omului.\nAceste critice nu ne­au plăcut nouă, nouă pe care dl. Maiorescu\ndeja ne deprinsese cu lucruri mai substanţiale.\nO simplă notiţă sau cel mult un articol ar fi fost suficient\nca să atragă gazetarilor din Transilvania atenţia asupra prea\nmultor nemţisme.\nDar ia să vedem care era pe atunci situaţia limbei scrise în\nTransilvania. Până la începutul veacului al XVIII­lea, când o\nparte din români fac uniunea cu biserica catolică recunoscând\nautoritatea Papei, până atunci nu exista propriu­zis o literatură\ndeosebită scrisă, românească, exista numai un lucru, existau\ncărţi româneşti bisericeşti; şi trebuie să adaug: şi această literatură\nbisericească fusese creată tot prin îmboldiri cu caracter religios,\ncăci ideea de a traduce cărţile bisericeşti în româ neşte fu sugerată\nromânilor cu ocazia lăţirei protestantismului în Transilvania.\nDin diferitele documente şi acte de pe atunci rezultă că românii\nvorbeau acolo o limbă care nu se deosebea mai deloc de limba\nvorbită în ţările noastre.\nRomânii făcând uniunea bisericească, tineri clerici fură trimişi\nla Roma, astfel ei începură a învăţa limba latină şi a se înflăcăra",
  "de limba vechilor romani, ai căror – şi se întâmplă ca limba\nromană să fie şi cea a bisericei catolice – descendenţi erau. Atunci,\no nouă literatură românească începe a înflori, literatură în care\nlimba română este adusă cât se poate mai mult la ortografia şi\nformele latine, iar cercetările istorice sunt îndreptate exclusiv\nsă dovedească continuitatea etnică şi culturală pe aceste locuri\na vechilor romani, deveniţi românii de astăzi.\nAceastă literatură domnea şi acum douăzeci şi cinci de ani.\nScriitorii transilvăneni, adică literaţii şi oamenii de ştiinţă creau\no asemenea limbă şi se inspirau din asemenea idei.\nSe mai întâmplase însă în timpurile din urmă şi altceva.\nTransilvania aparţinuse, până la 1866, domniei directe austriace;\nromânii, fatalmente, crescuţi în şcoli unde limba austriacă era\nobligatorie şi nevoiţi a­şi forma educaţia şi cultura din literatura\ngermană – nemăsurat superioară faţă cu începuturile rudimentare\nale unei culturi româneşti – se influenţară de acea cultură şi\nliteratură; apoi neavând o limbă formată propriu literară, ci\naproape o limbă artificială fabricată din elemente latine, românii\nnu puteau să se sustragă de la influenţa limbei culte germane.\nCu o asemenea limbă, presărată de nemţisme, se serveau mai cu\nseamă gazetele politice. Nimic mai explicabil, dacă nu mai natural.\nEi bine, dl. Maiorescu găseşte, cum am zis, cu cale ca să facă\no chestie din limba scrisă de gazetarii din Transilvania, şi o\nchestie serioasă, cu consecvenţe incalculabil de rele. În fond,\nlucrul nu era serios şi scriitorii transilvăneni ar fi putut foarte\nbine să întoarcă argumentele cu germanismele din limba lor,\narătând franţuzismele din limba vorbită în România pe un fond\nde grecisme, turcisme etc.\nAm avut curiozitatea ca să văd în Convorbiri această polemică.\nÎn adevăr, exemplele pe care dl. Maiorescu le da, luate din diferite\ngazete româneşti transilvănene, sunt vădite ca germanisme, şi\nde multe ori traduceri ad­litteram a expresiilor şi locuţiunilor\ngermane. Însă cu această ocazie am constatat că unele nu numai\ncă nu au fost stârpite din limbă, dar s­au introdus şi în limba\nscrisă în România. Iată un exemplu:\nGazeta Transilvaniei, vorbind despre un general strămutat de\nla Pozonium la Brünn, adăugea: „o muzică de pisici i se pregătea\nîn Pozonium”.\nDl. Maiorescu critica această expresie, care e o traducere\nliterară a lui Katzenmusik. Foarte bine, dar e întrebarea: care este\nexpresia românească, care ar putea exprima ideea de Katzenmusik?",
  "În româneşte nu este; iată­ne deci în situaţia displăcută de a\nrenunţa la o idee aşa de nostimă, numai pentru cuvântul că nu\navem expresie. Şi atunci dl. Maiorescu adăuga că scriitorul transil­\nvănean trebuia să scrie fraza de mai sus în următorul mod: „Un\ncharivari i se pregătea în Pozonium”. Cu alte cuvinte propunea\nca cuvântul nemţesc să fie înlocuit prin unul franţuzesc şi cu\nacesta, adică cu cuvântul charivari, se purifica limba românească.\nEi bine, după douăzeci şi cinci de ani limba a condamnat pe\ndl. Maiorescu, căci charivari din ce în ce este întrebuinţat mai\npuţin, pe când toată lumea azi înţelege ce înseamnă o muzică\nde pisici. De altmintrelea, o muzică de pisici este o exprimare mult\nmai plastică decât charivari, a cărui etimologie este necunoscută.\nPrintre exemple nimerite, dl. Maiorescu dădea unele îndoielnice.\nAşa găsise în Federaţiunea expresia:\nFranţa se pregăteşte, nu mai sufere îndoială.\nDl. Maiorescu corecta, pretinzând ca să se zică: „nu mai încape\nîndoială”. Astăzi noi zicem: „nu mai face umbră de îndoială”,\nadică un franţuzism vădit şi nimeni nu se mai scandalizează.\nIar expresia criticată „nu mai sufere îndoială” astăzi este curent\nîntrebuinţată. Critică mică, meticuloasă!\nTot acea foaie îndrăznise să scrie: „Pot spune din fântână\ncredibilă”. Expresia nu era nimerită, dar dl. Maiorescu ca să\narate enormitatea ei, adăugea: „închipuiţi­vă un francez care ar\nzice: „Je peux affirmer d’une fontaine croyable”.\nDar un francez care ar zice: „Je peux affirmer d’une source\ncertaine”?\nOare cuvântul de source nu exprimă în franţuzeşte ceea ce\nfântână exprimă dincolo? Azi în româneşte se zice curent: dintr­un\nizvor sigur, dintr­un izvor neîndoielnic, ba poţi zice dintr­un izvor\ncredibil.\nAceste lucruri le arăt pentru ca să confirm ceea ce la început\nam zis, adică că din toate criticele d­lui Maiorescu, desigur că\nacea a limbei române din ziarele din Austria a fost cea mai slabă\nşi cea mai puţin fondată, privită în generalitatea lucrurilor.\n*\nLa aceste critici Gazeta Transilvaniei răspunde d­lui Maiorescu\nşi cu succes. Aşa­numita gazetă începe prin a recunoaşte că",
  "ziarele din Austria scriu rău româneşte, dar se miră pentru ce\nşi cele din Iaşi scriu poate şi mai rău. Apoi Gazeta Transilvaniei\nface şi spirit, şi spirit nimerit. Nu mă pot împiedica de a­l cita:\nÎn marele număr de proverbe româneşti este unul care zice: „Satul\narde şi baba se piaptănă”; acuma uită­te, în anul 1868 îşi află dl. Titu\nMaiorescu de a cere de la publiciştii de dincoace stil neted, gramatică,\nortografie.\nŞi mai la vale:\nA cere de la noi astăzi ca să scrim pe placul d­lui Titu Maiorescu,\nar fi ca şi când ai cere de la ofiţeri ca între şuierăturile gloanţelor\nşi vaietele celor răniţi, să scrie rapoarte şi buletine elegante şi\ncaligrafice!\nNimic mai just şi mai de spirit; toată critica d­lui Maiorescu\ncade faţă cu această idee, cu care Gazeta Transilvaniei explică\nadmirabil situaţia românilor de acolo.\nÎn adevăr, de la 1868 începe mai cu seamă – dacă nu mă înşel –\nlupta grea pentru românii de acolo, luptă pe care o continuă şi\nastăzi. Regimul austriac fusese, de bine de rău, suportabil, din\npunct de vedere al dezvoltărei culturei naţionale; dar când în\nlocul aceluia vine după războiul austro­prusian regi mul unguresc\nîn Transilvania, lucrul se schimbă cu desăvârşire. Cine n­o ştie\naceasta. Românii încep a duce o luptă plină de pericole, şi avea\ndreptate Gazeta Transilvaniei când compara starea lor cu acea de\nrăzboi în care gloanţele şuieră pe la urechile luptătorilor.\nCu bună­credinţă, era momentul de a ataca acea ziaristică\nbravă şi patriotică, care totdeauna şi­a făcut datoria ei luptând\npentru naţionalitate?\nDe altmintrelea, nici pericolul pe care îl întrevedea dl. Maiorescu\natunci, din fericire nu a avut loc; eminentul critic al Convorbirilor\nprevedea urmări foarte triste pentru limba română din cauza\ngermanismelor din gazetele transilvănene. În locul acelor pre­\nvederi pesimiste, vedem din ce în ce mai mult o stare foarte\nsatisfăcătoare şi un progres mare în limba scrisă în Transilvania.\nAstăzi în Transilvania se scrie o limbă – cu puţină excepţie\nde natură locală – frumoasă şi curată. Suntem departe de limba\nde la 1868; suntem pe cale de a avea o limbă unică literară scrisă\nde toţi românii din toate unghiurile locuite de ei, deosebirea",
  "între limba noastră literară şi cea scrisă de transilvăneni dispare\nîn fiecare zi.\nCritica d­lui Maiorescu n­a avut în această privinţă nici o\nînrâurire, ea a supărat şi încă foarte mult, dar nu a remediat.\nÎndată ce în România liberă mişcarea literară s­a dezvoltat,\nproducând, pe lângă Alecsandri, Bolintineanu etc., poeţi şi scriitori\nde mare valoare, îndată ce mişcarea literară s­a lăţit şi popularizat\ncu elemente în care cel transilvănean a făcut şi face încă parte,\nera natural ca şi în acest caz, ca şi în toate, influenţa unei\nliteraturi deja formate şi culte să se resimtă în toate părţile unde\nse scrie şi se vorbeşte româneşte. Este o lege fatală, de la care\nchiar rău­voitorii nu se pot sustrage.\nDl. Maiorescu simţeşte dreptatea răspunsului Gazetei Transilvaniei\nşi a celorlalte gazete; în loc ca să închidă incidentul, d­sa face\ngreşeala de a căuta să lărgească obiectul discuţiei şi să genera­\nlizeze ceea ce la început se mărginise a aplica asupra unui caz\nspecial.\nÎn critica Poeziei române, dl. Maiorescu uitase a se ocupa de\no parte, cea mai veche a literaturei noastre. Acest lucru îl consta­\ntăm chiar noi studenţii de la Universitate.\nNu ştiu cum se face, încă prin liceu noi avusesem în mână\npe Conachi şi pe Beldiman. Ba chiar ştiam pe de rost o mulţime\nde versuri din Cheia lui Beldiman intitulată: Jalnica tragodie a\nţărei Moldove.\nDl. Maiorescu nu zicea un cuvânt. Mişcarea literară începuse\ncu V. Alecsandri. Cu toate acestea, cum am zis, poezia n­a încetat\nniciodată la noi de a înflori: la popor poezia populară, în clasă\ncultă boierească fabule, poezii lirice şi câteodată epopee sau\ntragedii, cum am pomenit mai sus.\nAceste poezii boiereşti nu se transmiteau ca la ţărani din\ngură în gură, ci copiile lor treceau din mână în mână în cercurile\nmai ales ale societăţei. Un boier literat compunea nişte versuri,\no epigramă, o odă anacreontică la o iubită, un cântec de veselie.\nAcele versuri nu se tipăreau, ele rămâneau în manuscript, se\nscoteau copii de pe dânsele. Nu se tipăreau, mai întâi fiindcă\ntiparul era rar şi anevoios, al doilea, fiindcă autorul nu ţinea\nnumaidecât să treacă de poet, şi al treilea, poate el nu voia să\nse ştie că el e autorul. Nu­şi poate închipui cineva câtă literatură\nmanuscrisă mişuna mai ales în Moldova, de la jumătatea veacului\nal XVIII­lea în sus. Fiecare boier îşi avea biblioteca lui inedită\ncu teancuri de poezii, traduceri străine şi literatură.",
  "Pe la 1860 asemenea literatură se găsea prin podurile caselor\nboiereşti. Dacă s­ar fi găsit cercetători ai unei asemenea literaturi,\ndupă cum s­au găsit pentru cea populară, ar fi găsit lucruri foarte\ninteresante şi câteodată bucăţi de o reală însemnătate literară,\nbucăţi scrise fără pretenţie după inspiraţia momentului.\nVasile Alecsandri a scotocit pe ici pe colo această literatură,\nba în calitatea lui de poet avea privilegiul ca boierii să­i aducă\nla manuscripte ce găseau prin gherghire1. Era singurul om în\ncurent cu această mişcare a veacului trecut. El aducea din când\nîn când la „Junimea” asemenea curiozităţi din care Convorbirile\nau publicat câte ceva.\nMult haz făceam noi de catastihurile pe care Vasile Alecsandri\nni le prezintă cu spiritul său sarcastic. Aşa odată ne aduse\nsocotelile unui boier, care vine în Iaşi şi stă 7 zile. Venirea unui\nboier din ţara de sus sau de jos era un eveniment pe atunci pentru\nacela. Călătorul îşi notează cu minuţiozitate toate cheltuielile\nfăcute în Capitală, cheltuieli mărunte pentru mici cumpărături\nde băcănie, pentru câteva rânduri de haine etc. Apoi urma o\ncifră de 80 de galbeni, pe care o justifica cu următoarele cuvinte:\n„Cheltuieli pentru ceva ştiut mie”.\nLa aceasta „Junimea” întreagă pufneşte de râs, dl. Pogor bătea\ndin picioare şi din mâini, iar unii adresându­se d­lui Culianu îi\nzise:\n— Papa, aş voi să­ţi văd catastihul. N­ai şi d­ta cheltuieli\nştiute numai de d­ta?\nPapa Culianu se înroşea.\nPrintre alte socoteli ale altor persoane se găseau urme de\nbacşişuri date la slujbaşi. Aşa în contul unui boieraş se vedeau\nurmătoarele: 27 de lei 15 parale daţi lui Başbulibaş Dumitru\npentru oarece.\nPoeziile boiereşti de care vorbesc, după cum am spus, sunt\nmai toate de dragoste; era genul în favoarea veacului. V. Alecsandri\nne­a citit într­o seară nişte versuri de toată drăgălăşenia găsite\nîntr­un manuscript al lui Jogale, pe care Convorbirile le­au publicat\napoi. Ele slăvesc amorul. Nu mă pot opri de a le reproduce ca\ncuriozitate pentru cititorii deprinşi cu versuri muncite, bazate\npe suferinţi închipuite şi pe idei posomorâte.\n1. Beci sau cămară în care se păstrau, odinioară, obiectele de preţ (n.ed.).",
  "CÂNTEC DE LUME\nAm hotărât cât trăiesc\nSă iubesc, să tot iubesc,\nNu vreau să fiu împărat,\nVreau să fiu amorezat.\nLumea­i tristă, bârfitoare,\nTicăloasă­nşelătoare,\nNu­mi pasă, nu vreau s­o ştiu,\nAmorez voiesc să fiu.\nStrige lumea cât de mult,\nEu nu vreau ca s­o ascult\nDecât glasul psichicesc\nCare­mi zice să iubesc.\nFie alţii împăraţi,\nFie mari, fie bogaţi,\nEu sunt mult, mult mai avut,\nCând am ochi dulci să sărut.\nUn poet dacă ar compune aşa ceva astăzi s­ar duce repede\nca să caute un editor ca să­şi publice capodopera; necunoscutul\nautor al versurilor de mai sus, compunând din vârful condeiului\naceste stihuri, nu avea nici o pretenţie, el cânta amorul, cum\ncântă păsările, în mod natural.\nVII\nCânticele comice şi şansonete\nVoiesc să vorbesc ceva de un gen literar, aproape dispărut,\ncare atunci se numea cânticel comic, un gen luat de la francezi,\nadaptat la moravurile noastre, foarte răspândite pe atunci.\nConvorbirile literare aveau doi şansonişti: unul ilustru, al cărui\ntalent viu nu dispreţuia a se coborî şi la genuri mai uşoare,\nVasile Alecsandri şi celalt simpaticul şi veselul Ioan Ianov, mort\nnu de mult.",
  "Acest gen literar consista în aceea că autorul lua un tip\ncaracteristic care se preta la ridicol, îl înfăţişa pe scenă, făcându­l\nsă­şi istorisească personagiul singur, întâmplări comico­neno­\nrocite, sau îşi expunea ideile sale politice şi sociale şi toate\naceste amestecate din când în când cu versuri. Nu era propriu­zis\nun monolog, autorul simţea că monoloagele prin natura lor sunt\nmonotone şi oricât ar cuprinde ele lucruri hazlii, tot obosesc\ncu timpul. Personajul, care era singur pe scenă, vorbea cu toată\nlumea, se adresa publicului, îl întreba – nu­i vorbă că tot el\nrăspundea – dar aceasta făcea diversiune. Câteodată se întorcea\nînspre culise de apostrofa un inamic imaginar, altă dată un glas\ndintre culise îl speria şi îl întrerupea. În Herşcu Buccingiu, tipul\nevreului care vinde marfă mărunţişuri, într­o boccea pe care o\npurta în spinare, când acesta făcea mai pe voinicosul, deodată\nun câine lătra între culise şi atunci Herşcu începea a ţipa: Ai!\nvei... În Cucoana Chiriţa un glas din galerie îi striga: „Aferim\ncucoana Chiriţă!” ca în revistele franceze. În fine, scena deşi era\nocupată de un singur personaj, însă fiindcă acesta se certa şi\ndiscuta cu toată lumea, ea avea un aer de animaţie.\nAcest gen l­a introdus la noi Vasile Alecsandri, creând tipuri\nuşoare, dar foarte hazlii, care făceau deliciu unui public naiv.\nCa tip de moravuri ne­a dat, cum am spus, pe Herşcu Buccingiu;\nca un tip de reacţionar, care nu admite nici Unirea, nici vreo\nreformă, pe Timofte Napoilă; ca tip de liberal intrigant şi insidios,\npe Clevitici Demagogul; ca tip de cucoană de mahala, care se duce\nla Paris, pe Cucoana Chiriţa la Paris. Iar dl. Ianov a zugrăvit şi el\ntipuri foarte nostime politice, precum Rugină Smichirescu, alegător,\nvestitul Von Kalickenberg etc.\nCucoana Chiriţa la Paris şi Rugină Smichirescu al d­lui Ianov\nsunt publicate în Convorbiri, iar celelalte cântece ale lui Vasile\nAlecsandri sunt mai vechi decât apariţia Convorbirilor.\nActorul Millo, pe care l­a cunoscut toată lumea, era interpretul\nobicinuit al acestor creaţiuni nostime şi uşoare.\nNoi, copiii, făceam mare haz la teatru de verva inepuizabilă\na lui Millo. Câteodată el juca în aceeaşi seară două cânticele de\nnatură deosebite, începea prin Timofte Napoilă în care apărea ca\nun boier ruginit cu işlic în cap, cu antereu până jos şi încins cu\nîncingătoare cu paftale mari.\nAlecsandri care era un spirit pe atunci liberal, puse în gura\nlui Timofte Napoilă toată critica pe care boierii işlicari şi retrograzi\no făceau noilor instituţii şi noului spirit de sub domnia lui Cuza.",
  "Napoilă tuna şi fulgera în contra legalităţei şi libertăţei, în contra\nreformelor, în contra bonjuriştilor de la Paris şi plângea timpurile\nscumpe când putea pune la scară pe oricine ca să­i administreze\n25 de bice.\nCortina cădea; cinci minute după aceea ea se ridica din nou\nşi vedeam pe un tânăr îmbrăcat în haine moderne, cu părul\nlung, cu faţa aprinsă, gesticulând şi perorând; era tot Millo însă,\nde astă dată, în Clevetici Demagogul.\nAm spus că Alecsandri era un spirit liberal, liberal în sensul\nde la 1848 şi 1856. Din această pricină, el nu simpatizează mai\nîncoace cu mişcarea de reformă liberală, deşi Alecsandri nu era\nun doctrinar, căci în politică n­avea păreri, dar de la 1866, de\nla noua Constituţie, el se alipeşte pe lângă mişcarea junimistă\ndin Iaşi, mişcare pe care noi, copii pe atunci, o consideram ca\nreacţionară, retrogradă, confundând­o cu apucăturile şi eresurile\nvechei clase boiereşti. În aceasta nu făceam decât urmam decla­\nmaţiile liberalilor din Iaşi. Împrăştiind felul lor de acuzaţii politice.\nÎn realitate, „Junimea” pe atunci era conservatoare ca şi acuma,\nea nu avea nimic comun cu vechile idei boiereşti. Când zic\nconservatoare ca şi acum, vorbesc de fond, înţeleg felul de a gândi,\nfelul de a concepe politica, căci în privinţa ideilor ea s­a schimbat\nmult, foarte mult din fericire; este drept să spun că şi lucrurile\ns­au schimbat şi au progresat de atunci.\n„Junimea” era atunci în contra mişcărei direcţiei generale, a\nmişcărei intelectuale, literare şi politice, ceea ce era nu numai\nexagerat dar falş. Falsitatea venea de acolo că dl. Maiorescu mai\ncu seamă nu voia să ţină seamă de un fapt, care se impunea atunci\nca o necesitate irezistibilă, neînlăturabilă, de prima ordine, acela\nde a ne da cu orice preţ, cu mijloace mici, cu oameni insuficienţi,\no organizaţie socială şi politică de stat modern. Pe d­sa îl izbeau\nnumai artificialitatea înjghebărei, defectele de detail, lipsa de\ncultură, lipsa de oameni, graba de a improviza; dar nu se întreba\ncriticând toate aceste: ce ar fi putut face generaţia de atunci, ce\norganizare alta politică putea ţara să­şi dea, dacă s­ar fi ţinut\nseamă de justa valoare a elementelor pe care le conţinea? Ce\nfel de mişcare culturală putea să aibă o ţară, în care lipseau\nelementele solide şi serios preparate?\nEra explicabil ca spiritele alese şi culte să vadă greşelele şi\nmarele lipsuri ale unei înjghebări pripite; spiritele culte sunt în\ngenere în toate ţările conservatoare, pentru ca să nu zic cuvântul\nde reacţionare. Pentru ce? Pentru că ele sunt puse în mai bună",
  "situaţie de a vedea goliciunea formelor şi neseriozitatea încer­\ncărilor; ele însă scapă din vedere că societăţile nu se dezvoltă\nîn mod normal şi încet, ci şi în mod pripit şi artificial şi că, cu\nanume forme date, timpul şi progresul fac să dispară artificialul\nşi din ceea ce o societate începe cu creaţiuni factice, poate să\najungă la altele adevărat reale.\nVIII\nCredinţele politice ale „Junimei”\nPe cât pe de o parte „Junimea” a făcut şcoală în literatură, pe\natâta pe de altă parte şcoala ei politică nu a putut prinde, căci\n„Junimea” avea o doctrină politică mult mai înainte ca societatea\nsă facă politică militantă. Acea doctrină era, cum am spus mai sus,\nconservatoare îngustă, înăduşitoare de aspiraţii, fără orizont, fără\ncirculaţie de aer liber, doctrină bazată pe observaţii de fapt scurte,\npe deducţii fără privire largă, pe un fel de pesimism încăpăţânat.\nAsemenea doctrini politice nu pot reuşi, mai ales în publicul\ncel mare; opiniei publice nu­i trebuieşte raţionamente subtile,\nnici preziceri descurajatoare, îi trebuie un ideal oarecare, îi trebuie\no parte de optimism, îi trebuie formule, care chiar dacă nu se\npot demonstra se pot pricepe, pot încălzi sufletele, şi doctrina\n„Junimei” n­avea nici una din aceste însuşiri.\nZic că „Junimea” avea idei politice înainte de a face politică;\nacest lucru este natural. Nu este om cu idei şi, mai cu seamă,\ncu principii generale care să nu aibă prin aceasta însuşi o credinţă\npolitică. Politica este considerarea lucrurilor şi a chestiilor sociale\ndintr­o faţă a lor şi este imposibil ca cineva să le privească din\ntrei feţe şi să se abţină de a le privi şi din cea a patra. Un sistem\nfilosofic te duce fatal la o formulă şi la doctrini politice.\nToţi filosofii care au îmbrăţişat întregul cunoştinţelor omeneşti\nau cuprins în el şi organizaţia politică din timpurile cele mai vechi,\npână în cele mai noi. Să iau doi moderni din cei mai însemnaţi.\nAuguste Comte, un spirit eminamente ştiinţific, nici nu gândea\nsă facă politică militantă, nici n­avea o părere curentă de partid,\ndar în uvrajul său, după ce îmbrăţişează întreaga dezvoltare a\nomenirei, nu poate prin deducţie logică să nu aplice şi la politică",
  "aceleaşi principii. Acest filosof admite regimul reprezentativ, fiindcă\nnu găseşte altul superior. Admite ca cetăţenii să voteze, dar conform\nspiritului său ştiinţific, nu admite ca toţi egal să se amestece în\ntoate chestiunile, fără ca să fie competenţi, de aceea el împarte\ncole giul electoral în o mulţime de categorii după specialităţile mari\nale activităţei omeneşti, şi fiecare din aceste specialităţi îşi aleg\nreprezentanţi. El are, prin urmare, o doctrină politică conservatoare\nsau, mai drept, o doctrină riguros dedusă din principiile ştiinţifice.\nHerbert Spencer şi el este conservator de doctrină; el e contra\nsufragiului universal ca antiştiinţific, el este partizanul unei elite\nsociale. După cum el nu permite ca în chestiuni de artă şi de\nştiinţă să se amestece oameni necompetenţi, tot aşa nu­i de\npărere ca cel dintâi venit să rezolve problemele sociale, care sunt\ncele mai greu de rezolvat.\nCine nu ştie că toţi filosofii antici sunt mai mult organizatori\nai felului de a trăi în societatea omenirei, prin urmare lucrările\nlor sunt eminamente politice în sensul cel larg al cuvântului.\nRevenind la „Junimea”, cei care au înfiinţat­o aveau o doctrină,\nun sistem de credinţă în artă, în literatură, în ştiinţă, în istorie;\nera cu neputinţă ca ei să nu aibă unul în politică, şi acel unul\nnu putea să fie decât aplicarea aceleiaşi doctrini în chestie de\naplicare şi dezvoltare socială.\nDoctrina literaro­artistică a „Junimei” era eminamente con­\nservatoare, ea înlătura pe cei nechemaţi, ea făcea din artă şi\nliteratură un domeniu închis, ea impunea celor chemaţi chiar\nreguli riguroase de estetică, pe care trebuia să le aibă în vedere\ncreând opera lor. „Junimea” îşi crease doctrina din observarea\nşi studiarea mode lelor literaturei alese, fie antică, fie modernă,\nea nu admitea, pot zice, nimic nou, nimic liber, nimic improvizat.\nŞi această doctrină nu era numai a d­lui Maiorescu, ci era a\ntuturor fondatorilor. Aşa dl. Carp era şi d­sa un doctrinar estetic\nca şi dl. Maiorescu. De exemplu. Un poet de mediocru talent,\nGheorghe Sion, scoate un volum de fabule; volumul era deplo­\nrabil, erau fabule fără nici un înţeles, scrise într­o limbă neliterară.\nAcel volum cade în mâinile d­lui Carp, d­sa se indignează la cetirea\nlui şi se hotărăşte să facă o critică. Cum procedează dl. Carp?\nÎn mod cu totul doctrinar. Începe a stabili regulele privitoare la\nfabulă, apoi ia la analiză fabulele d­lui Sion şi dovedeşte că ele\nnu sunt nici concepute, nici scrise conform acelor regule.\nPrin urmare vedeţi cum reiese doctrina: scoţi regule estetice\ndin modelurile de genuri literare, ilustrate de mari scriitori şi le",
  "dai de executat scriitorilor tăi; cine nu se abate de la ele este literat,\nchiar dacă nu are talent. Aşa Bodnărescu a fost poetul şi trage­\ndianul Convorbirilor. De ce? Fiindcă tragedia sa Rienzi, absolut\nmediocră, era scrisă conform tipului clasic de tragedie; iar poeziile\nsale îmbrăcau totdeauna forma cunoscută în marii poeţi germani.\nDin contra, îndată ce un poet nu scria după regulele aşa­numite\neterne ale artei, ci avea un talent pe care nu­l puteai băga într­un\ncalup estetic, acel poet nu era gustat. Aşa, Bolintineanu, care cu\ntoată partea fantastică şi neglijenţa stilului, este poet în toată\nputerea cuvântului şi unul din cei mai mari ai noştri, nu era gustat\nde „Junimea”, ci considerat ca inferior altora. Pentru ce? Pentru că\ntalentul lui nu corespundea ca să pot zice aşa, la nici una din fişele\npe care „Junimea” le avea pentru toate genurile şi pentru toate\nformele artistice şi literare. Numai Eminescu s­a impus în contra,\nsau mai bine, printre regulele „Junimei”. S­a impus, întâi, fiindcă\navea mult talent şi al doilea fiindcă făcea parte din societate.\nEra natural deci ca şi doctrina politică a „Junimei”, după cum\nam arătat mai sus, să fie îngustă, încadrată în puncte fixe, care\nsă nu lase loc vreunei surprinderi sau la ceva necunoscut.\nŞi în această privinţă tot dl. Maiorescu a fost primul doctrinar,\nel a formulat întâi în Convorbiri şi încă din anul 1868 doctrina\npolitică, după cum formulase pe cea estetică. Dar câtă deosebire\nîntre una şi alta, fie din punct de vedere al observaţiilor, fie din\npunct de vedere al adevărului!\nCând redactând nişte amintiri cineva este nevoit să se întoarcă\ncu treizeci de ani în urmă pentru a pune în evidenţă ceea ce o\nsocietate sau un om se gândea în materie de organizaţie de stat,\neste uşor de a arăta dreptatea sau nedreptatea acelei doctrini.\nŞi ştiţi pentru ce? Pentru că sunt treizeci de ani de experienţă,\ntreizeci de ani care infirmă sau confirmă cele susţinute la 1868.\nEi bine, experienţa acestor treizeci de ani din urmă infirmă\ndoctrina politică a d­lui Maiorescu, ea arată cu prisosinţă că\ndl. Maiorescu s­a înşelat, că pesimismul său şi precizările sale\nnu numai că nu s­au realizat, dar ceea ce e mai mult, s­a dovedit\ncă cei pe care d­sa îi combătea au avut dreptate.\nSă mă explic. Răspunsul pe care cetitorii îşi aduc aminte că l­a\ndat Gazeta Transilvaniei relativ la observaţiile critice ale d­lui\nMaiorescu asupra limbei române din Austria, tocmai fiindcă erau\njuste au enervat pe recele şi metodicul critic. Şi atunci vedem un\nlucru, vedem pe dl. Maiorescu ieşind din cadrul discu ţiei restrânse\na „limbei române în jurnalele din Austria” şi ridi când chestiunea,\no generalizează.",
  "Da, zicea dl. Maiorescu, cu ocazia polemicei amintite, totul\neste falş şi artificial în întreaga noastră organizare dată. Înainte\nde a avea o activitate ştiinţifică am făcut o Academie, prin urmare\nam falşificat ideea Academiei; înainte de a avea artişti am făcut\nconservator de muzică; înainte de a avea un singur pictor, am\nînfiinţat şcoala de Bele­Arte; înainte de a avea o singură piesă\ndramatică de merit, am fondat Teatrul Naţional. Toate aceste\nsunt forme goale: avem un teatru, mai repetă dl. Maiorescu, după\ncum avem chiar o Constituţie, stafie fără trup, iluziuni fără adevăr,\ntotul este formă fără fond. Şi dl. Maiorescu, ca să dovedească\nşi cu fapta părerile sale, îşi dă demisia de la Academie. Iar o\nnotiţă în Convorbiri literare explică pentru ce îşi dă demisia; cauza\neste: „lipsa totală de rezultate, amăgirea completă în speranţele\nşi aşteptările sale asupra societăţei”.\nCa logică şi ca observaţii scurte, de fapt, tot ceea ce spunea\ndl. Maiorescu era exact, dar ca doctrină lucrul era falş.\nIa să întoarcem teza şi să ne închipuim că cei cari cârmuiau\nţara ar fi fost şi ei partizanii unei asemenea doctrini, doctrină\ncare consistă în a cere o formă numai când fondul o cere, a\nconsacra o Constituţie, numai după ce imperios şi experimental\nar fi fost reclamată şi a da drepturi electorale numai aceluia care\nle merită şi, mai cu seamă, luptă pentru căpătarea lor.\nCăci aceasta este doctrina curentă la „Junimea”. De câte ori\nn­am auzit fraze ca: Constituţia este o haină prea largă pentru trupul\nnostru, drepturile electorale nu se dau ci se iau, în alte ţări libertăţile\ns­au căpătat cu preţul sângelui, la noi se dau decrete!!!\nZiceam, să ne închipuim că diriguitorii ţărei ar fi ascultat pe\ndl. Maiorescu în criticele sale şi ar fi desfiinţat Academia, teatrul,\nşcoli care nu aveau profesori buni, tribunale cu noua organizare\nneavând judecători la înălţime etc., etc.\nSau mai bine să ne închipuim că acei diriguitori ai ţărei ar\nfi ascultat de la început pe dl. Maiorescu ca să nu înfiinţeze teatrul,\ndecât când vor fi actori eminenţi, să nu deschidă un conservator,\ndecât având numai muzicanţi excelenţi, să nu întindă învăţă­\nmântul primar, secundar şi universitar, decât când s­ar fi găsit în\nabundenţă profesori pregătiţi pentru aceasta, să nu înfiinţeze o\nConstituţie, cu libertăţile acolo prevăzute, să nu dea drepturi\npolitice cetăţenilor, decât când vor deveni luminaţi şi culţi etc., etc.\nCe am fi astăzi? Unde era să fim ca cultură, ca progres, ca\ninstituţii, ca valoare de stat, ca poziţie internaţională?\nConcepţiile doctrinare politice, mai ales cele care sunt produsul\ngândirei filosofice, cu toate că au caracterul riguros ştiinţific,",
  "sunt falşe când cauţi a le aplica la societate, care este un corp viu\nîn vecinică mişcare, a cărui viaţă e compusă din mii şi mii de\nelemente, care are resorturi ascunse de o putere de expansiune\ngigantică, care conţine comori de putere şi de vigoare latentă,\npentru care o formă goală, o ocazie, este destul pentru ca să se\nmanifesteze cu o forţă de improvizaţie necalculabilă.\nCu un corp social nu se procedează ca cu un cadavru, nu­l\npoţi diseca etichetându­i fiecare muşchi, fiecare articulaţie; unui\ncorp social trebuie să­i dai forme largi să se dezvolte; dezvoltarea\nlui se face în puterea vitalităţei organice, el umple în cursul\ntimpului forma care întâi era goală cu produsul activităţei lui,\no modifică, o ciunteşte, o lărgeşte.\nCând ni se vorbeşte de formă fără fond, se scapă din vedere\nun proces foarte real. Un fond poate nu are nevoie de o formă,\ndar o formă are nevoie de un fond şi forma aduce de multe ori\nfondul. Aşa, şcoli înfiinţate provoacă cultura, în acelaşi timp\ncultura este consacrată de şcoli. Să dăm un exemplu.\nSunt ţări care au avut artă, fără să aibe şcoli de pictură sau\nsculptură: Anglia şi mult timp Franţa. Din contră sunt ţări mai\ntinere care prin şcoli şi institute bine dotate din punctul de\nvedere artistic au provocat o mişcare artistică.\nCe ar fi fost la noi dacă am fi înfiinţat drumuri de fier într­o\nregiune oarecare, numai când s­ar fi dovedit că din anul întâi\nvor fi productive?\nDar ce să mai argumentez pe această temă, pe care astăzi\nnimeni nu o mai neagă.\n*\nArticolul d­lui Maiorescu contra direcţiei actuale, pe care l­am\nanalizat, a dat naştere unei protestări aproape unanime; noi cei\ndintâi, studenţi de la Universitate, am rămas indignaţi.\nAceastă indignare la mine personal a fost alimentată încă de\nun fapt; cititorii îşi amintesc că dl. Maiorescu în critica sa asupra\nstărei de lucruri de atunci, definea acea stare cu cuvintele: formă\nfără fond. Nu trecu mult şi revenind din nou asupra subiectului,\nanunţă şi ţinu o prelegere populară intitulată: Forma şi Fondul,\nîn care dezvoltă din nou teoria sa.\nCititorii poate îşi aduc aminte că la începutul acestor Amintiri\nam atins această chestie, arătând că am combătut acea părere\nprin un articol publicat în o gazetă de ocazie.",
  "Până atunci, teoriile estetice ale d­lui Maiorescu supăraseră\nnumai cercul restrâns şi sărac al literatorilor de pe atunci, canti­\ntate neglijabilă în marele public. Acele articole estetice fură\nprimite numai cu rezerve fără protestări, cu atât mai mult cu\ncât dl. Maiorescu avusese poate abilitatea de a lăuda într­însele\nşi câţiva poeţi români.\nCu părerile d­sale politice lucrul merse mai greu.\nAcest virulent atac fu resimţit de toţi liberalii cari trăiau în\nformele constituţionale, de toată lumea care se mişca în noua\natmosferă socială. Gazetele politice începură a ataca.\nAşa Ţara, Perseverenţa, Telegraful Român, Nepărtinitorul etc., etc.\nîncepură a se întreba ce voiesc Convorbirile şi, mai ales, ce voieşte\ndl. Maiorescu.\nTrebuie să spun că în momentul când apăreau Convorbirile în\n1867­1868 nu exista gazetă literară propriu­zisă; cu literatura\nse însărcinau tot gazetele politice, în care vedeai poezii, nuvele,\nsatire etc. Ceva mai târziu a fost o gazetă de acest gen, care s­a\ndistins de celelalte, Columna lui Traian, a d­lui Hasdeu. În această\nfoaie dl. Hasdeu făcea şi politică – nu­mi mai aduc aminte ce\nfel de politică – dar făcea mai cu seamă istorie şi literatură.\nÎn Columna lui Traian dl. Hasdeu a început a publica o serie\nde preţioase documente istorice, aşa de rare şi necunoscute pe\natunci, serie pe care a continuat­o când, după aceea, a început\na scoate Arhiva sa istorică.\nPropriu­zis, în 1867, numai Convorbirile era gazetă literară,\nea domina exclusiv situaţia. Fuseseră ce e dreptul câteva gazete\nlite rare mai înainte între care în Bucureşti Ateneul, care a avut\no scurtă durată; la Iaşi câţiva tineri – nu­mi aduc aminte cine –\nfăcură Originea, care a dispărut după câteva numere; la Botoşani\nfusese o gazetă de efemeră apariţie, Steluţa; pe urmă foi obscure,\nca Jurnalul pentru toţi. Toate aceste nu avură nici o înrâurire\nasupra publicului, nu fură cetite şi mai puţin remarcate. Încă o\ndată, Convorbirile tronau în toată splendoarea lor, atât prin apa­\nriţia lor regulată cât, mai cu seamă, prin oamenii de valoare care\ncolaborau.\nÎn 1868 o nouă încercare se face în Bucureşti – apare foaia\nliterară Albina Pindului, redactată de dl. Grandea şi de poetul\nBolintineanu.\nCurioasă soartă literară a mai avut şi dl. Grandea! Precoce,\nla vârsta de 16 ani – mi se pare – începe a scri o serie de poezii,\ndin care, considerând acea vârstă, sunt unele admirabile; toată",
  "lumea se mişcă, crezând că un geniu puternic apăruse în România.\nDar dl. Grandea nu ţine ceea ce făgăduise. Când în 1866 scoate\nAlbina Pindului, reputaţia sa era deja ştirbită în spiritul multora.\nColaboratorul său, Dimitrie Bolintineanu, avea o reputaţie\nstabilită de poet. Nu ştiu dacă cineva s­a ocupat pe larg de acel\nscriitor; ar fi o lucrare interesantă din mai multe puncte de vedere.\nBolintineanu, poetul incoherent, dar plin de talent şi scriitorul\nfantastic şi prolix, este tipul literaturei din faza regenerărei\nnoastre politico­sociale, scrierile lui pline de neglijenţă, de confuzie,\nde idei falşe respiră totuşi în totalitate o suflare sinceră sub care\nse manifestează un temperament viu şi neastâmpărat. Cine îşi\nmai aduce astăzi aminte de călătoriile sale în Turcia, scrise poate\ncu mai multă îngrijire decât lucrările lui posterioare! Dacă nu\nmă înşel, el la 1860 descopere din nou pe românii macedoneni\ngrosului public român; cel puţin eu, care mă ocupam ceva mai\ntârziu de istoria românilor, neglijasem cu totul această viţă româ­\nnească, ştiam numai cum ştia oarecare lume aleasă, că sunt în\nPind români numiţi cuţovlahi.\nTitlul chiar al nouei gazete literare, Albina Pindului, dovedeşte\ncă poetul continua a fi preocupat de acei români.\nCum apare această gazetă, Convorbirile literare se grăbesc a face,\ncum pe atunci se numea, o recenziune. Acea dare de seamă este\nplină de ironii şi de răutăţi, mai ales la adresa lui Bolintineanu.\nEste destul ca să reproduc, între alte multe răutăţi, următoarele,\npe care le scrie redacţia Convorbirilor, făcând darea de seamă a\nprimului număr: „Mania cucoanei Elencu este un alt fragment de\ndl. Bolintineanu, în care se istoriseşte că un copist dintr­un minister\na fost dat afară din serviciu şi înlocuit prin un lacheu a unei\ndame bogate, şi se vorbeşte în contra ministrului şi ciocoilor”.\nIX\nEminescu şi Veronica Micle\nÎn momentele când scriu se discută în presă, mai cu seamă\nîn cea de la Iaşi, dragostea dintre Eminescu şi d­na Veronica\nMicle, precum şi consecinţele ce se pretinde că a avut acea\ndragoste asupra lui Eminescu.",
  "Această chestie intră de­a dreptul în cadrul acestor amintiri,\ncăci nu numai că Eminescu a fost membru la „Junimea”, dar şi\nVeronica Micle a fost poeta Convorbirilor literare şi una din cele\nmai dulci poete, care a adus în poeziile sale sentimentele femeieşti\nla un înalt grad de delicateţă.\nDacă n­am vorbit până acum de Veronica Micle, este că poeziile\nei apar mult mai târziu în Convorbiri. Veronica Micle a trebuit\nsă fie o copilă pe la 1868.\n*\nDar trebuie mai întâi să limpezesc o chestie care revine des\nsub pana autorului de la Gazeta Moldovei, ocupându­se de dragostea\ndintre Eminescu şi Veronica Micle. Este chestia amestecului\n„Junimei” şi în special a d­lui Maiorescu în această dragoste şi\nsilinţa de a pune piedici ei.\nS­ar părea straniu ca o societate literară să se amestece în\nsentimentele intime ale unuia din membrii ei, de aceea, cine\nn­ar cunoaşte ca mine „Junimea”, ar putea să nu creadă pe dl.\nV. Scânteie (aşa se iscăleşte autorul de la Gazeta Moldovei).\nLucrul este în principiu perfect de adevărat. „Junimea” se\namesteca în afacerile private de oarecare importanţă a membrilor\nei, în tot ce privea onoarea sau determinarea unui fapt important\ndin viaţa lor.\nAşa regretatul Mihail Cornea a fost nu exclus, dar îndepărtat\nîn mod delicat de la „Junimea” pentru o chestie de pur cavalerism.\nInsultat în mod grav de un ofiţer pentru o afacere de natură\nintimă, Mihail Cornea n­a provocat la duel pe ofiţer; faptul\nneprovocărei a produs mare emoţie şi scandal la „Junimea” mem­\nbrii marcanţi s­au constituit într­un tribunal de onoare şi au\ndecis în unanimitate îndepărtarea lui Cornea.\nVedeţi că „Junimea” nu era numai literară, era şi cavalerească.\nÎn timpul când şi eu făceam parte, un membru – pot să­i spun\nnumele fiindcă e mort –, Ştefan Vârgolici, avea relaţii amoroase\ncu o tânără văduvă. Un copil se naşte din această legătură;\nVârgolici se crede dator a­şi legitima poziţia lui şi a doamnei\nprin căsătorie.\nNu ştiu dacă Vârgolici a consultat pe şefii „Junimei” sau\naceştia s­au amestecat direct în afacere, auzind din întâmplare\nde intenţia lui Vârgolici; ceea ce ştiu e că „Junimea” s­a ocupat\nimediat de această eventuală căsătorie. Eu care eram tânăr şi",
  "n­aveam însemnătate în „Junimea” eram lăsat la o parte ca şi\nalţii în aceste lucruri, dar la vreo două­trei şedinţi înainte de a\nse începe cetirea bucăţilor ce se aduceau, prindeam fără voia\nmea bucăţi de fraze schimbate între d­nii Maiorescu, Negruzzi\nşi Pogor, conversaţie în care figura înăcrită şi severă a d­lui\nMaiorescu trăda o dezaprobare formală.\nCunoşteam familia tinerei văduve, prin urmare aveam ocazia\nsă văd bucuria şi fericirea pe care decizia lui Vârgolici o adusese\nîn sânul acestei familii; toţi erau veseli, toţi considerau lucrul\nca absolut hotărât. Când însă am început a simţi cele ce se petre­\nceau la „Junimea” cu privire la această chestie, atunci am crezut\nde datorie de a avertiza pe tânăra văduvă. Întâi ea n­a luat în serios,\navând mare încredere în dragostea d­lui Vârgolici, pe urmă văzu\nla el oarecare schimbare şi, mai cu seamă, o mare preocupare.\nEa mă chemă şi­mi spuse temerea ei, recunoscu că aveam\ndreptate când am prevenit­o, acuzând formal „Junimea” şi mai\nales pe dl. Maiorescu că voieşte să o facă nenorocită.\nFaptul era adevărat. Şefii „Junimei”, nu ştiu din ce cauză,\nsfătuiră şi insistaseră pe lângă Vârgolici să nu contracteze această\ncăsătorie, şi acesta, cu toată dragostea ce avea pentru tânăra văduvă,\nse supuse „Junimei” şi legăturile fură rupte definitiv. La aceasta\ndesigur contribui şi moartea copilului ieşit din acele relaţii.\nVra să zică „Junimea” se amesteca în asemenea chestii delicate,\nde câte ori era vorba de un membru influent, şi rar se întâmpla\nca ea să nu izbutească.\nAmestecatu­s­a „Junimea” în amorul dintre Eminescu şi Veronica\nMicle? Urmărit­a această societate pe biata Veronica Micle cu\nantipatie? Aceasta nu ştiu; eu deja nu mai frecventam pe atunci\n„Junimea”, prin urmare nu sunt în poziţie de a şti nimic pozitiv.\nCu toate acestea, oarecare afirmări ale d­lui Scânteie din Gazeta\nMoldovei se potrivesc cu felul de a gândi şi de a lucra al membrilor\nmarcanţi ai „Junimei” în asemenea chestii. Aşa, îndrăznesc a\ncrede veridică afirmarea lui Scânteie când spune că dl. Titu\nMaiorescu era în contra legăturei lui Eminescu cu Veronica Micle\nşi, prin urmare, contra unei căsătorii proiectate. Motivul pe care\nîl dă Scânteie este maiorescian, când spune că dl. Maiorescu era\ncontra, pentru că în clipa în care Eminescu şi Veronica Micle\nîşi vor vedea visul realizat, „cele două talente literare nu vor mai\nplânge aşa de frumos în versuri”.",
  "*\nDar viu la chestia propriu­zisă.\nTotdeauna amorurile unui poet însemnat cu o femeie literată\nmai ales fac zgomot şi dau loc la multe şi multe reflecţii şi\ncomentarii; căci şi unul şi celalt fiind în vază, cele mai mici\ndemersuri ale lor sunt ştiute, desfigurate, colportate, supuse\ncriticei şi câteodată răutăţei.\nAşa, cine nu cunoaşte câte şi câte volume s­au scris asupra\namorului dintre Alfred de Musset şi George Sand, între dulcele\npoet al Franţei şi romanciera de primul ordin madame Sand.\nMai cu seamă fuga lor (fuga în loc de plecarea lor) în Italia şi\nşederea acestei perechi strălucite la Veneţia au dat locul la tot\nfelul de aprecieri şi judecăţi.\nŞi cu această ocazie, poetul, adică Alfred de Musset, a fost\nplâns şi jelit, iar biata George Sand criticată şi învinuită. Alfred\nde Musset se întorsese în adevăr trist, abătut şi moralmente\nslăbit. Ce se petrecuse între dânsul şi George Sand nu se ştie\nprecis, toată lumea însă a crezut pe romanţieră, cum că ea a\nfost cauza acestei zdruncinări morale, pe care lumea o observa\nla Alfred de Musset.\nLumea ţine cu bărbaţii, mai cu seamă cu poeţii; şi este din\ninstinct contra femeilor care­i acaparează, mai ales un poet dulce\ncare cântă amorul şi­şi comunică iubirea lui cetitorilor. Lumea\ncetitoare este egoistă, ea voieşte să aibă pe poet întreg al ei şi\nal nimănui altuia. Cât timp poetul cântă iubirea şi are legături\nnumai pasagere, publicul e mulţumit, căci poetul este întreg al\nlui, publicul neglijează micile infidelităţi comise de poet. Îndată\nce o pasiune mare cuprinde pe poet, pasiune care se resimte în\nactivitatea aceluia, publicul se interesează, află şi este nemilos\npentru aceea care­i fură iubirea poetului, care­l ia pentru ea,\nluându­l oarecum de la dânsul.\nAceasta este în genere psihologia amorului poeţilor.\nAşa trebuie să se explice şi cabala în contra Veronicăi Micle,\nrelativ la amorul ei cu Eminescu.\nDe unde s­a născut această chestie? Un ziarist francez într­o\nrevistă, Le penseur, probabil servindu­se de izvoare germane şi\nprobabil şi româneşti, se lasă înduioşat la sfârşitul tragic al lui\nEminescu şi alunecă pe povârnişul încriminărilor până a afirma\ncă nebunia poetului se datoreşte zguduielei morale ce a resimţit,\nvăzându­se trădat de Veronica Micle.",
  "Ideea e romantică şi ar putea admirabil cadra cu tragedia\nvieţei lui Eminescu, dacă n­ar fi vorba de o femeie cunoscută\nşi dacă trădarea, prin urmare, nu s­ar încarna într­o fiinţă reală.\nÎn adevăr, nimic nu e mai duios, poetic şi romantic decât a\ndramatiza sfârşitul unui poet nenorocit, atribuindu­i nebunia şi\nmoartea tot excesului său de simţire, tot naturei sale pasionate.\nTabloul e frumos, dacă – o mai repet – o femeie, poeta Veronica\nMicle, n­ar ieşi ponegrită.\nMai este un lucru, care a făcut pe mulţi să caute ceva special\nîn nebunia lui Eminescu. Pentru grosul publicului, o inteligenţă\naşa frumoasă ca cea a lui Eminescu nu are explicare cum sfârşeşte\nprin a fi stăpânită de întuneric, fără o cauză extraordinară. Şi în\nadevăr, dacă lucrul nu s­ar vedea din nenorocire în fiecare zi, ar fi\nde neînţeles cum un om cu o inteligenţă mare, cu vaste concepţii,\nîl vezi stingându­se şi căzând în rândul fiinţelor inconştiente.\nDar, repet, lucrul s­a văzut adesea ori. Bolintineanu moare,\nmi se pare, într­un spital de nebuni, nebun sau aproape aşa ceva1.\nCine ar fi crezut vreodată, cetind admirabilele nuvele ale lui\nMaupassant, că acel ilustru prozator, una din gloriile literaturei\nfranceze, va muri nebun?\nPublicul însă nu caută a scruta cauzele care sunt în adevăr\nobscure, el se mulţumeşte a­şi explica decăderea fatală printr­un\nfapt exterior, prin ceva din afară care a putut determina catastrofa –\nşi aparenţele în chestia care mă ocupă, unite cu o mare doză de\nimaginaţie duioasă, au putut da naştere legendei semnate de\nVenancourt.\nÎn adevăr, legătura lui Eminescu cu Veronica Micle, pe cât\nştiu, precedează de aproape ivirea celor întâi simptome ale teribelei\nboli. Este un fapt însă pozitiv că Veronica Micle nu părăseşte pe\npoet, pe cât îi era cu putinţă, în toată această perioadă.\nIată câteva detalii personale în această privinţă.\nPrin 1888­1889 Eminescu este adus în Bucureşti. Întâmplător\nel îşi ia o odăiţă într­o mare casă mobilată din Calea Victoriei,\nunde erau tipografia şi redacţia Luptei şi unde aveam şi eu aparta­\nmentul. Eminescu ca să se scoboare jos în stradă trebuia să\ntreacă prin culoarul pe unde îmi aveam şederea, prin urmare\naveam ocazia foarte des a­l vedea. Nu mai era nebun ca înainte,\ndar era într­o stare de prostaţiune, din care rar, foarte rar ieşea.\nMă interesam să ştiu cum îşi petrece ziua. Şedea închis într­o\n1. Într­adevăr, Bolintineanu a murit în 1872, cu mintea întunecată (n.ed.).",
  "odaie toată ziua, având plăcere de a ceti numai cronicele ţărei,\nprecum şi toate scrierile atingătoare la istoria acestor ţări, încolo\nnimic nu­l mai interesa. Evita societatea oamenilor şi chiar a\nprietenilor.\nLa început Eminescu mă evita. Am spus în aceste amintiri\ncă noi la „Junimea” n­am dus niciodată casă bună; eu totdeauna îl\nconsideram mentaliceşte un zdruncinat de geniu – dacă voiţi –, el\nsimţea oarecare antipatie pentru felul meu de a gândi şi de a\nmă exprima.\nCu toate acestea am căutat în noua ocazie care mi se prezintă,\nsă­l cultiv; simţeam o imensă milă pentru nenorocirea lui şi voiam\nsă ştiu până la ce grad nenorocirea este ireparabilă. Îl pofteam\nla mine la masă, refuza de două ori şi venea numai o dată. La\nmasă erau totdeauna colaboratorii de la Lupta şi alte persoane.\nEl şedea jenat, timid, cu ochii în jos şi nu vorbea aproape deloc.\nLa întrebările ce i se făceau, el răspundea prin un „da” sau „nu”\nşi cu toate acestea toată lumea îi arăta stimă şi dragoste.\nRenunţase la băutură, bea foarte puţin. Cu toate acestea după\nvreo două pahare, pe la sfârşitul mesei, se mai încălzea, fizionomia\nlui devenea mai vioaie, răspundea mai lesne la întrebări.\nÎntr­o seară după masă, deodată văd în Eminescu manifes­\ntându­se vechea lui natură, începu a râde şi a glumi, a convorbi\ncu cei de faţă şi a­i persifla pe unii cu mult spirit. Ne­am bucurat\ncu toţii şi am început a­l pune tot mai mult la îndămână, speranţa\nnăscându­ni­se că remediul poate avea loc.\nZadarnic, după cinci minute el căzu din nou în mutismul\nobicinuit, având aerul că nu mai cunoaşte sau puţin îl importă\nlumea ce­l înconjura. Stătu vreun sfert de ceas în prostaţie, apoi\nîntorcându­se către mine îmi zise încet, ca să nu fie auzit de ceilalţi:\n— Panule, ştii tu că în lumea aceasta nu este nimic mai\ninteresant decât istoria poporului nostru, trecutul lui, tot, tot,\neste un şir neîntrerupt de martiri. Ţi­o spun ţie fiindcă tu te­ai\nocupat de istoria românilor.\nApoi s­a sculat şi fără să zică nimic a plecat.\nDe atunci n­a mai venit la masă la mine. Îl întâlneam prin\nculuar şi­l întrebam de ce nu mai vine la mine, el îngâna câte\nceva. Într­o zi îmi zise:\n— Sunt prea mulţi la masă la tine şi sunt prea zgomotoşi.\nAceasta era starea lui mentală, când într­o zi aud un glas de\nfemeie prin sală oftând. Deschid uşa şi întâlnesc pe Veronica\nMicle, care îşi frământa mâinele şi se ţinea de păr oftând.",
  "— Ce este, m­me Micle, o întrebai eu?\n— Ce să fie, am venit după Eminescu, acum ies de la dânsul\ndin odaie; imposibil, nu mai este nimic de sperat de la dânsul,\ntoate silinţele mele ca să­l aduc la o viaţă reală n­au izbutit. El\nse uită lung la mine, nu zice nimic, ba câteodată are aerul de\na zâmbi ironic.\nŞi biata femeie îşi continuă drumul, oftând şi frângându­şi\nmâinele.\n*\nNu ştiu ce se petrecuse între Eminescu şi Veronica Micle, dar\nscena descrisă mai sus, pe care am văzut­o eu, dovedeşte un\nlucru: că biata femeie vinovată sau nu de trădare – iar nu ştiu – nu\nl­a părăsit până la sfârşitul vieţei, arătându­i aceeaşi dragoste.\nX\nPetru Grigoriu\nŞi de astă dată sunt nevoit să intervertesc şirul cronologic şi să\nvorbesc de un poet foarte puţin cunoscut de grosul publicului,\npoet mort acum câteva zile şi care şi el a aparţinut odată „Junimei”.\nMare centru de atracţie au fost „Junimea” şi Convorbirile literare!\nCând ia cineva colecţia până în momentele actuale şi vede câţi\ncolaboratori au avut Convorbirile literare, nu poate să se oprească\na nu simţi un sentiment de admiraţie pentru „Junimea” şi pentru\ngazeta ei.\nDar şi vechimea precum şi permanenţa revistei explică faptul\nacesta. Ştiţi că Convorbirile literare este o revistă venerabilă, care\npeste doi ani are să ajungă la vârsta foarte înaintată pentru\nrevistele periodice, la acea de patruzeci de ani?\nPatruzeci de ani de viaţă literară, mai cu seamă la noi în ţară,\nunde nu avem o gazetă politică cu asemenea etate, este enorm!\nMai multe generaţii au scris la Convorbiri – înţeleg generaţii\nintelectuale – şi, desigur, două generaţii de ordine naturală. De\nunde au plecat Convorbirile şi unde au ajuns? Stadiile acestei reviste\nformează epoce de locaţiune, păturile intelectuale şi literare la",
  "această revistă se superpun unele peste altele, întocmai cum se\nîntâmplă când, printr­un cutremur sau alt cataclism, se rupe o\nadâncă masă de pământ, poţi vedea păturile geologice, rezultatul\ndiferitelor colosale epoce, aşezate unele peste altele, sau încrucişate.\n*\nNu e de mirare deci ca incidental sau cu ocazia morţei unui\nbiet poet să constaţi cum că şi acela a fost colaboratorul bătrânei\nreviste Convorbiri literare. În adevăr, luaţi colecţia Convorbirilor\nde la 1877 încoace, curs de câţiva ani, şi veţi vedea că Petru\nGrigoriu colabora prin admirabile traduceri din poeţii francezi,\nVictor Hugo, Alfred de Musset etc., etc. Câtă tinereţe şi viaţă în\nversurile lui! Traducerile acestui scriitor nu excelau prin fideli­\ntatea şi decalcarea, ca să zic aşa, a originalului; nu, în traducerile\nlui, Petru Grigoriu uza de oarecare libertate, o traducere care\nnu ai fi bănuit­o ca atare, dacă nu cunoşteai originalul, întru\natâta poetul avea elan, fantazie şi spontaneitate în lucrarea sa.\nŞi, mărturisesc, eu prefer acest gen de traducere pentru marele\npublic şi pentru literatură.\nTraducerile textuale sunt necesare pentru şcoli şi pentru\ncunoaşterea tehnică a autorului unei limbi străine, dar pentru\nmarele public nu văd necesitatea; căci dacă dintr­un poet străin\nnu poţi să redai limba lui meşteşugită, precum şi caracterul\ndistinctiv al acestei limbi, atunci pentru a umplea aceste lacune,\nfatal trebuie să­i reproduci suflarea, avântul, caracteristica generală.\nPentru traducători textuali, oricine aproape este bun, mai cu\nseamă profesorii şi meticuloşii, ca să nu zic pedanţii. În adevăr,\niei fiecare vers în parte, îl măsori, cauţi cuvintele absolut proprii,\nşi după o muncă mecanică poţi reuşi a reproduce textul original.\nDar se întâmplă mai totdeauna că traducerea copiază exact origi­\nnalul, dar spiritul autorului lipseşte. De multe ori, cea mai\nexactă traducere este cea mai îndepărtată, când voieşti a judeca\ngeniul unui autor.\nÎn Convorbirile literare întâlneşti amândouă categoriile acestea\nde traducători. Sunt traducători textuali, cum de exemplu e\nVârgolici, sunt semitextuali, cum e dl. Naum, sunt traducători\nliberi şi emancipaţi, cum e Petru Grigoriu.\nCeea ce caracterizează pe Petru Grigoriu este o limbă energică,\nvânjoasă şi colorată, adică caracteristica omului de talent şi de\ntalent original.",
  "N­am vreme ca să răsfoiesc mai de aproape Convorbirile, dar\npentru a caracteriza traducerile acestui scriitor, iau pe cea întâi\ncare­mi cade sub ochi, tipărită în Convorbiri literare în 1877,\ncunoscuta bucată a lui Victor Hugo Pentru săraci şi mă mărginesc\na reproduce cinci strofe din cele traduse de Grigoriu, pentru ca\ncetitorii să­şi facă o idee de felul măiestru cum poetul, pe atunci\nun simplu adolescent, ştia să mânuiască condeiul.\nPENTRU SĂRACI\nÎn a voastre serbări iarna, bogaţi, fericiţi în lume,\nPe când balul cel frenetic vă inundă­n focuri sume\nCând înjur sub paşii voştri cu mândrie admiraţi\nCum ard şi lucesc cristale, oglinzi, aur şi dantele,\nCandelabre luminoase, policandre­n mii de slele,\nDanţul, veselia­n faţa unei lumi de invitaţi!\nCând vă sună timbrul de­aur în palate de splendoare,\nPrefăcând în cântec vesel glasul orelor amare,\nO! gândit­aţi voi vreodată că de foame prăpădit\nPoate vr­un sărman s­opreşte colo­n strade­ntunecoase,\nPrivind lung prin geamuri danţul a mii umbre luminoase.\nDin salonul aurit?!\nO! Gândit­aţi voi că geme colo­n viscol, sub zăpadă,\nUn părinte fără muncă, lăsat foametei în pradă,\nŞi că­şi zice­n sine: „Doamne! câte bunuri pentru ei!\nLa festinu­i câţi prieteni se desfăţ în veselie!\nÎn păpuşele lor numai câtă pâine pentru­ai mei”!\nŞi în sufletu­i compară cu serbarea voastră mare,\nCasa­i unde, niciodată nu aprinde­o lumânare,\nPe copii, pe a lor mamă în mizerie gemând,\nŞi pe patul cel de paie, mută, nemişcată, vede\nPe bunica­i ce de ierne e destul de rece, crede,\nPentru vecinicul mormânt!\nCăci destinelor umane Dumnezeu a pus o scară,\nUnii merg plecaţi cu totul sub a grijelor povară,\nLa banchetul fericirei prea puţini sunt cei poftiţi,\nPretutindeni nu­i oricine aşezat egal, ferice;\nEste o lege rea, nedreaptă, jos pe lume, care zice:\n„Bucuraţi­vă” la unii, iară altora: „râvniţi!”",
  "Cititorii au să fie cam miraţi când le voi spune că cu Petru\nGrigoriu moare, cel puţin pentru moment, versul alexandrin şi,\nmai cu seamă, versul eroic de 14 silabe, odată în atâta floare şi\npe care acuma în urmă numai Grigoriu ştia să­l mânuiască cu\nartă, fiind în mare parte căzut în desuetudine.\nCâteva lămuriri în această privinţă. Diferitele versuri au şi\nele timpul şi favoarea lor, iar schimbările în modul de concepţie\npoetică aduc schimbări în forma cu care poeţii obicinuiesc a se\nservi. Lucrările poetice mai mari, precum şi poemele şi cu tot\nce se leagă de marea poezie, uzează de versul eroic, de versul cu\nmulte silabe, care permite poetului ca să­şi toarne liber gândirea\nlui complicată cu toate nuanţele ei. Apoi şi subiectul împinge\nde a adopta această formă. Când ai a descrie fapte mari, când ai a\npune în mişcare marele sentimente ale omului sau marele lui\ngândiri, calupurile de versificaţie îngustă şi mică sunt incompa­\ntibile. Aceste calupuri convin micilor idei sau turnărei în ele a\nunei mici nuanţe şi sentiment sau a ideilor şi gândirelor discrete\ncărora prin natura lor le place rafinăria unei versificaţii delicate.\nAm putea zice că întâia perioadă literară a noastră este caracte­\nrizată prin întrebuinţarea versului eroic. Acest vers a fost ilustrat\nde Beldiman în Eteria, de Bolintineanu, de Alecsandri (Dumbrava\nroşie). Eminescu chiar, când s­a hotărât să scrie satirile sale, a\nadoptat versul eroic şi cine nu ştie cu câtă măiestrie şi mărime\na cântat ca simplu episod întâlnirea sultanului Baiazid cu eroicul\ndomn Mircea cel Bătrân.\nAstăzi această formă de vers este în descreştere, poeţii actuali\nse servesc rar de dânsul. De ce? Pentru că ei au pierdut deprin­\nderea de a trata subiecte mari, scene istorice din trecutul nostru,\nde a cânta faptele eroice sau a pune în mişcare marele sentimente\nsau marele idei.\nAstăzi analiza, acea teribilă analiză care dominează cunoştinţele\nnoastre moderne, ştiinţa noastră, faptele noastre, a invadat şi\ndomeniul poetic.\nAstăzi n­avem numai oameni de ştiinţă analişti, ci avem roman­\nţieri analişti, nuvelişti analişti, poeţi analişti. Psihologia, care a\nluat o dezvoltare aşa de enormă în timpurile din urmă, domină\nactivitatea noastră literară şi artistică. Romancierul disechează\nsentimentele personajelor sale, lucru aproape necunoscut la măreaţa\ngeneraţie de romancieri à la Alexandre Dumas tatăl, poeţii îşi\ntorturează creierul şi examinează în poeziile lor meticulos senti­\nmentele, iar pictorii şi sculptorii caută să pună pe pânză sau pe\nmarmoră un moment psihologic prins în fugă.",
  "Să mă ferească Dumnezeu de a condamna o asemenea şcoală.\nLiteratura şi arta sunt întotdeauna productul stărei şi cunoştinţelor\nsociale, prin urmare nu eu, natură analistă, aş putea găsi ceva\nde zis contra.\nEu nu fac decât să constat un fapt, constat că poezia a trecut\ndin faza versului eroic în formele variate a versului de analiză\nşi de psihologie.\nEi bine, o mai repet, cu Petru Grigoriu aproape se stinge\ngeneraţia de poeţi eroici, de poeţi cu versuri a panache, versuri\nmândre, care răsună ca o trâmbiţă victorioasă sau ca strigătul\nunui glas funebru, versuri frumoase, în definitiv versuri care te\natrag în vârtejul în care poetul vrea să te ducă, mai totdeauna\nîntr­o lume romantică plină de eroi şi de fapte mari.\nNu pot să mă opresc a nu reproduce, pentru a caracteriza\ngenul, una din poeziile făcute de Petru Grigoriu acum câţiva\nani, cu ocazia unei reprezentaţii a studenţilor în onoarea coloniei\nitaliene din România.\nLA ITALIA\nO glorioasă ţară! Tu, patria lui Dante!\nComoara ta de fapte eterne şi gigante,\nCreat­au un alt soare pe­acest străvechi pământ!\nŞi cerul tău albastru şi nopţile cu stele,\nŞi limba ta de îngeri... dă foc inimei mele,\nCu foc ca să te cânt!\nO, voi statui şi templuri ruini de vremuri roase.\nPalate, zei şi idoli, morminte glorioase\nTreziţi din al meu suflet al patriei amor!\nÎn voi admir scânteia nemuritoarei ginte.\nŞi sceptrul lumei culte ce spintecă­nainte\nOrice hotar nemernic, păşind spre viitor!...\nŞi astăzi ascult încă vorbind pe Cicerone,\nŞi­n flăcările Romei văd capul lui Nerone\nHidos, arzând de setea de sânge şi venin!\nVăd pe Traian, Augustus, Cezar, stăpâni pe lume,\nVăd pe Virgil poetul, l­al cărui sacru nume.\nEu tremur şi mă­nchin!\nJos, cântă Arno neamul cel mai viteaz din lume,\nJos, Tiberul murmură că nu­i mort al său nume,\nSus, Apeninii jalnici răspund şi clocotesc",
  "De neamul fără seamăn ce nu ştia de grijă,\nCu inimi zămislite din soare, piept din schijă,\nCorp din stejar şi chipul sculptat, blând omenesc!\nTot marea cristalină şi tot aşa adâncă\nPrin fiecare undă duios azi plânge încă\nPe­acei a căror slavă se urcă pân’ la cer...\nVirtuţi abia zărite pe­a veacurilor ceaţă,\nFiguri de bărbăţie cu suflet de viaţă,\nŞi cu voinţi de fier!\nApoi privesc cum astăzi Bolonia bătrână,\nPeste ştiinţi şi arte veghează tot stăpână!\nFlorenţa, apoi Sienna ce­adoarme cu­al ei glas!\nAdmir ale naturei cap­d­opere divine,\nCare­n belşug făcut­au, Italie, din tine,\nAl omenirei noastre cel mai modern Parnas?\nTorino, farul mândru, a cărui raze varsă\nUn ideal, juneţei, în gând şi­n suflet arsă\nDe veacuri, să te vadă, Italie, tot sus!...\nCăci tu ai moştenirea, tu, singură, solia\nA raselor latine, să porţi etern făclia,\nDin zori pân’ la apus!...\nNeapoli, cuib tainic de dragoste nebună,\nVulcan de lacrimi, şoapte pe nopţi cu plină lună\nMilano, domnind lumea prin cânt şi arta sa!\nVeneţia­n lagune mâhnită, somnoroasă,\nBunica noastră Roma, tot sus, tot maiestuoasă,\nZâmbind, cu fruntea­i creaţă, vlăstarelor din ea!...\nItalie!... În sânu­ţi, sub ţerna ta cea caldă\nDorm mii şi mii de inimi a căror geniu scaldă\nDezmierd­a noastre inimi de zbucium şi năcaz!\nCăci nu există ţară mai bună şi mai sfântă,\nPământ, pe care omul e vesel, uită, cântă,\nO clipă de răgaz!\nO, tu eşti omenirei de Dumnezeu lăsată\nDin ceasul când de şarpe fu Eva înşelată,\nA fi în valea morţei cel mai poetic rai!...\nŞi noaptea­i cerul negru stropit cu diamante,\nŞi ziua­i vecinic soare în Patria lui Dante,\nŞi anul tot, e numai frumoasa luna mai!...",
  "Poeţilor în suflet dai foc, le naşti ideea\nCum trebui să iubească şi ţara şi femeia,\nPrimblându­i pe aripa zefirilor, în vis...\nChiar bolnavul când moare, aruncă un ochi dulce.\nSpre cer, apoi se lasă sub ţerna­ţi să se culce\nPe buze e­un surâs!\nPrivind spre golf apusul de soare­n marea lină,\nZdrobit, ca barca­n valuri, fugar, murind suspină\nVoios, cu ochii­n lacrămi, că­şi află un cămin,\nCă lutul său revine unui pământ pe care\nTrăit­au cel mai vrednic popor dintre popoare,\nCă sufletu­i se stinge uşor sub cer senin!...\nItalia antică, din creier şi din sânge,\nAu pus aureola pe fruntea­ţi ce azi plânge\nDupă copiii­ţi falnici ce te păzesc în jur\nUn Rafael, un Tasso, în arte, poezie,\nO sută de Rossini stăpâni pe armonie,\nPe arme Garibaldi şi pe popor Cavur!...\nE scris să­ţi duci în frunte menirea de luceafăr!...\nPrin vijelia soartei scăpând voinic şi teafăr,\nPopor latin, tu, astăzi uitărei să nu laşi,\nUn neam, ce­ntinde braţul spre tine cu durere,\nPe sora ta cea mică, robită în tăcere.\nZvântată de vrăjmaşi!...\nCăci Dunărea de veacuri tot spumegă prin valuri\nCă împăratul Romei ne­a pus pe­a sale maluri\nOdrasla ta! Carpaţii, din vârf, mereu ne spun\nCă­s marturi, pe când bunul Traian au sădit roadă\nLa umbra lor curată!... – Vai! unde­i azi să vadă\nCe­au mai rămas viu încă din sângele străbun!?...\nUn neam măreţ ca tine n­a fost şi nici rămâne\nÎn lupta pentru viaţă să cate numai pâine!...\nEl are­n cap şi­n fapte un ideal, un dor:\nNu hydra e ursită prin aur să strivească\nPopoare mari şi culte, cu drepturi să trăiască\nStăpâne­n ţara lor!\nCine mai scrie astăzi asemenea frumoase versuri?",
  "XI\nMici înţepături\nConvorbirile literare, încă de la apariţia lor, împreună cu „Junimea”,\nse ridică cam ca un fel de cenzor general, căutând ca să nu le\nscape nimic ce era de criticat sau de zeflemisit.\nDe aceea asistăm la lucruri foarte nostime. Voi aminti una\ncu privire la Andrei Vizanti, omul dispărut acum în mod păcătos.\nAndrei Vizanti, proaspăt întors din Spania, unde îşi făcuse\nstudiile universitare (de ce în Spania? Probabil fiindcă Spania\ne o soră latină cu noi), solicitează imediat o catedră de universitate;\npe atunci ca şi acum catedrele universitare se dădeau foarte\nlesne, pe atunci cel puţin lucrul se explica, acuma nu o obţinea.\nVizanti îşi face lecţia introductivă la cursul său vorbind despre:\nPrincipiul unităţei în istorie. Ce o fi însemnat acest principiu al\nunităţei în istorie, nu­mi mai aduc aminte, măcar că eu ca student\nam asistat la acea lecţie; atâta ştiu că acea lecţie a fost deplorabilă,\ndovedind la autor o lipsă complectă de cele mai elementare\nnoţiuni în materie.\nVizanti natural că era de altă părere, de aceea se grăbeşte\na­şi publica lecţiunea într­o broşurică intitulată astfel:\nPrincipiul unităţei în istorie. Discurs rostit la Universitatea din Iaşi de A.\nVizanti, licenţiat în filosofie şi litere, profesor suplinitor de istoria şi litera­\ntura română etc., membru al academiei madritense.\nBroşurica, Vizanti o dedică în latineşte lui Ştefan Vârgolici,\ncoleg de liceu şi camarad de studii de la Universitatea din Madrid.\nVârgolici era deja membru al societăţei „Junimea”. Broşurica\naceea cade în mâna d­lui Maiorescu, care pune în Convorbiri\nurmătoarea notiţă:\nNotiţă bibliografică\nPrincipiul unităţei în istorie. Discurs rostit la Universitatea din Iaşi\nde A. Vizanti, licenţiat în filosofie şi litere, profesor suplinitor de\nistoria şi literatura română etc., membru al academiei madritense.\nO broşură de 30 pagini, dedicată d­lui Vârgolici, cu următoarele\ncuvinte latineşti:",
  "„Domino Stephano Vergolici, omnium litterarum studium felicissimo,\namicoque fidelissimo;\nAndreas Vizanti, ad perpetuam amicitiae memoriam hunc pauperculum\nmunus, non arte sed ex caeco ingenio ortum D.D.”\nO reminiscenţă din clasa I gimnazială. În gramatica latină se spune\ncă toate substantivele de declinaţiunea a 3­a, terminate în us, sunt\nde genul neutru, afară de lepus (masc.) şi de Venus (fem.). Prin\nurmare la munus, muneris se cuvine pronumele hoc şi nu hunc.\nSapienti sat.\nM.\nMare haz s­a făcut în lumea universitară de această notiţă.\nNoi, studenţii, căror Vizanti ne dăduse fiecăruia câte o broşurică\na capodoperei sale, remarcasem deja greşeala elementară a lui\nhunc, acordat cu un substantiv neutru. Aceasta dovedea şi tăria\ncunoştinţelor de limba latină a lui Vizanti şi inconştienţa lui.\nDe aceea notiţa d­lui Maiorescu fu foarte displăcut primită\nîn cercul Fracţiunei libere şi independente, din care Andrei Vizanti\nfăcea parte.\nDar iată a doua parte nostimă a acestei aventuri literare: Era\npe atunci o gazetă, Uniunea liberală, al cărei redactor era dl. A.D.\nHolban. Fracţioniştii profesori de limba latină se adunară la acea\ngazetă şi unul din ei remarcă că nu toate substantivele de decli­\nnaţia a 3­a în us sunt neutre cum afirmă dl. Maiorescu, ci numai\nacele care fac la genetiv eris sau oris.\nA doua zi apăru în Uniunea liberală o notiţă, în care şi cunoş­\ntinţele de gramatică latină a d­lui Maiorescu erau zeflemisite şi\ncare era redactată cam astfel:\nÎn Convorbirile literare a apărut o notiţă relativă la broşura d­lui\nVizanti, în care un latinist profund stabileşte o regulă generală\nnumai cu două excepţii, regulă care nu se găseşte în nici o gramatică\nşi pe care şi elevii din clasa I gimnazială o ştiu că nu este exactă,\nanume: că nu toate cuvintele de declinaţia a 3­a în us sunt neutre,\nci numai acele a căror genetive sunt în eris sau oris.\nFacem această rectificare la rectificarea Convorbirilor.\nOare Sapienti sat este suficient?\nDl. Maiorescu era prins cu o greşeală de gramatică, dar desigur\ncu o regulă în sine exactă dar rău formulată.\nIată deci râzătorii că trec în partea fracţioniştilor şi mi se pare\ncă aceştia au dat banchet în onoarea profesorului de limba latină",
  "care înfundase pe dl. Maiorescu, în tot cazul fracţioniştii avură\nun moment de triumf.\nDl. Maiorescu fu nevoit să revină în Convorbirile viitoare cu\nurmătoarea notiţă:\nNotiţă.\n(Rectificare). O foaie din Iaşi a observat cu drept cuvânt inexactitatea\nregulei gramaticale publicată în notiţa bibliografică a Convorbirilor\ndin 1 august. În adevăr, în loc de „toate substantivele de declinarea\na 3­a în us sunt neutre”, trebuia să se zică: „Toate substantivele de\ndeclinarea a 3­a în us cu genetivul eris şi oris sunt neutre, precum\nde la sine vor fi înţeles latiniştii, din excepţiunile însemnate acolo\nlepus, leporis şi Venus, Veneris”.\nTitu Maiorescu\nNotiţa era bună, decât ea venea prea târziu, căci după cum\nînsuşi dl. Maiorescu observă în rectificare, altcineva relevase\nneexactitatea regulei gramaticale.\nÎn zadar dl. Maiorescu arunca o săgeată, afirmând că pentru\nlatinişti nu era nevoie de această rectificare; nu e mai puţin\nadevărat că fusese nevoit să o facă; gazetele din Bucureşti repro­\nduseseră cu mare haz notiţa Uniunei liberale, aşa că Convorbirile\nliterare fuseseră mai la urmă prinse cu o neexactitate gramaticală.\nEste întâia păcălitură a Convorbirilor şi a d­lui Maiorescu.\nSe înţelege că asemenea lucruri erau simple nimicuri; ele pe\natunci însă atrăgeau atenţiunea şi făceau obiectul conversaţiei\ntuturor. De ce? Mai întâi că elita se ocupa mai mult atunci de\nliteratură decât astăzi, al doilea din cauza atitudinei Convorbirilor\nşi a d­lui Maiorescu.\nÎn adevăr, Convorbirile cum am spus se ridică într­un fel de\ncenzor general. Nu apărea nici o gazetă, nici o revistă, nici o\nscriere, care să nu treacă sub scrutarea severă a criticilor de la\nConvorbiri; până şi foile cele mai obscure nu erau trecute cu\nvederea. Aşa, tot pe atunci apăruse o foaie de ocazie în Roman,\nintitulată Femeia. Convorbirile îi consacră o mică critică, în care îşi\nbate joc de bietul redactor, un anume Gheorghiu. Dl. Gheorghe\nSion publică o comedie în versuri, intitulată Influenţa morală.\nConvorbirile imediat se leagă de dedicaţia pe care Sion o făcuse\nlui Vasile Alecsandri. Şi aşa cu orice scriere.\nEra deci explicabil ca toţi cei înţepaţi sau muşcaţi de Convorbiri\nsă se bucure şi ei la rândul lor de ceea ce se întâmpla câteodată\nşi Convorbirilor.",
  "*\nCeea ce supăra pe atunci mai mult în atitudinea Convorbirilor\nşi a „Junimei” era suficienţa şi zeflemeaua.\nDesigur că cercul „Junimei” era mult superior oricărui alt cerc\nliterar din ţară, dar acesta nu era un rezon ca el să arate în toate\nmanifestările lui o mare suficienţă. În genere, un autor nu se\nsupără prea mult (căci de supărat, nici nu e vorbă că se supără)\ncând i se face o critică într­o formă blândă şi binevoitoare, chiar\nseveră în fond.\nO critică de acest fel este cea obicinuită în revistele franceze.\nUn critic francez găseşte să spună orice voieşte şi orice gândeşte\nasupra operei, şi cu toate acestea reuşeşte în acelaşi timp ca să\nîmbrace gândirea în forme foarte măgulitoare şi foarte curteni­\ntoare pentru autor. Un spirit superficial citind o critică a unui\nscriitor francez, ar putea crede că este o laudă de la început\npână la sfârşit, în realitate însă nu: criticul caută a menaja amorul\npropriu al autorului, este o datorie de curtenie pe care o îndepli­\nneşte, căci mai la urmă pentru ce să lovească pe autor în amorul\nsău propriu, când el poate să spună tot ce gândeşte şi fără\naceasta. Se înţelege că la aceasta contribuie şi limba franceză\nmuncită, făurită, dantelată şi subţiată de veacuri.\nLa Convorbiri nu se obicinuia asemenea critică; un lucru însă\nera salutar: injuria şi trivialitatea erau înlăturate; însă tonul\nsuficient, fraza seacă şi rece usturau şi usturau câteodată mai\ntare decât o trivialitate.\nAm zis că a doua caracteristică era zeflemeaua. Aici este\naltceva. Se înţelege că zeflemeaua nu este permisă când e vorba\nde opere serioase sau de oameni cu reputaţie stabilită literară, în\nacest caz zeflemeaua este pur şi simplu o necuviinţă. Cu aseme­\nnea opere sau cu asemenea oameni sunt permise răutatea, fraza\nmuşcătoare, intenţia de a lovi. Şi de această armă, slavă dom­\nnului, Convorbirile se serveau cu prisosinţă.\nZeflemeaua însă este foarte permisă la autori absolut mediocri\nsau cu debutanţi, în care nu vezi nici o scânteie de real talent.\nAsemenea oameni nu se încurajează, nici nu trebuie încurajaţi\nde la început, cu atât e mai bine şi pentru ei şi pentru literatură.\nÎn această privinţă Convorbirile literare n­au lăsat nimic de\ndorit. Au zeflemisit pe toţi autorii mediocri, pe toţi debutanţii,\npe toţi amatorii. Zeflemeaua îşi avea la Convorbiri literare un loc",
  "deosebit, era acela al Corespondenţei. Cel ce se ocupa de această\nrubrică, am spus, era dl. Iacob Negruzzi.\nCând nu eram încă la „Junimea”, ca adolescent, cel întâi lucru\npe care­mi aruncam ochii când luam Convorbirile era Corespondenţa;\ngăseai lucruri foarte hazlii şi de spirit. În această privinţă au\nrămas unele clasice; aşa un poet improvizat trimite nişte versuri\ncare începeau cu cuvintele: Cânt natura..., iar dl. Iacob Negruzzi\npune în Corespondenţă la adresa poetului următoarele:\nAi voit să cânţi natura\nŞi te­ai dus, te­ai dus de­a dura\nUn altul îi trimete nişte versuri intitulate Oftări. Redactorul\nîn Corespondenţă îi scrie:\nOftări? Am oftat după ce am citit.\nPoetul însă nu se descurajează şi­i mai trimite încă o serie\nde versuri. Iar dl. Negruzzi îi replică în Corespondenţă:\nD­lui G. Am citit şi iar am oftat.\nDar autorul cu Oftări era foarte persistent, de aceea voi face\ndin acest fapt divers, un mic incident. Decât mai întâi oarecare\nreflecţii generale.\nSupărarea autorilor ale căror opere se refuză este cunoscută\nde când e lumea şi de multe ori ea a fost exploatată fie în versuri,\nfie în proză. Autorul este o speţă de animal rău, susceptibil,\nrancunos, cu care nu­i bine să vii în contact. Rana pe care o\nproduce cineva în amorul propriu de autor este adâncă şi nu se\ntămăduieşte niciodată. Un om cu pretenţii de literat sau scriitor\npoate să ierte cele mai grave injurii, el însă nu­ţi iartă niciodată\nlovirea când îi zici că este un autor prost.\nCine nu ştie scenele nostime din Mizantropul lui Molière,\ncum apropo de un sonet, asupra căruia Mizantropul îşi spunea\npărerea, acesta îşi ridică în cap o furtună întreagă. În genere se\nspune că dacă voieşti să cunoşti caracterul cuiva, n­ai decât să\ncălătoreşti împreună; foarte just, căci voiajul cu diferitele lui\nperipeţii neprevăzute pune la încercare caracterul unui om, pe\ncare­l poţi vedea sub toate feţele lui.\nAş putea zice că tot aşa este de adevărată şi afirmaţia pe care\no fac, că dacă voieşti să cunoşti susceptibilitatea şi amorul propriu",
  "al cuiva, apoi este să ai daravere cu dânsul cu privire la scrierile\nsale. Şi cu această ocazie cunoşti ascunsurile caracterului lui.\nAşa, în viaţa mea de conducător de ziare, câte şi câte mizerii\nale caracterului omenesc în această privinţă n­am văzut!\nPe când scoteam Lupta, zilnic eram asaltat cu solicitări de a\npublica tot felul de articole, iar scrisorile cu corespondenţe se\nîngrămădeau teancuri. Aţi observat că în fruntea tuturor ziarelor\nse vede următoarea înştiinţare: „Manuscriptele nepublicate nu\nse trimet înapoi, ci se ard”.\nAceasta nu este o simplă frază, ea arată o parte din mizeriile\nşi slăbiciunile autorilor.\nMai toţi corespondenţii sau autorii, când îţi trimet manuscrisul,\nsfârşesc scrisoarea prin cuvintele următoare: „vă rog a­mi înapoia\nmanuscrisul, la caz când nu­l veţi găsi demn de publicare”.\nAutorul nu se poate deprinde cu ideea că opera lui refuzată să\nfie arsă sau trimisă la coş, după cum o mamă nu se poate\ndespărţi de copilul ei. Şi să nu credeţi că cineva când trimete\nun manuscris la o revistă sau la o gazetă nu­şi păstrează copii!\nCu toate aceste, toţi îţi cer înapoi şi cealaltă copie, pentru ca\nea să nu sufere profanaţie în birourile gazetei sau a revistei.\nAm zis că ura autorului refuzat este teribilă: trebuie să spun\nînsă că până ajunge la această fază de revoltă, el întrebuinţează\ntoate ademenirile şi linguşirile pentru a te îndupleca ca să­i\npublici lucrarea. Aşa, la Lupta, vedem câteodată pe cineva intrând\ncu o figură dulce şi zâmbitoare, se interesa până în detail de\ngazetă, lua un abonament, jumătate de oră exala laudele cele\nmai fără rezervă, apoi făcea o mişcare că pleacă şi o dată se\noprea, se întorcea şi cu un glas cam tremurând îmi zicea:\n— Apropo, uitasem pentru ce am venit, am şi eu o lucrare,\ndacă aţi voi să o publicaţi.\nÎn genere, când simţeam mai dinainte că am să fiu atacat pe\naceastă temă, mă furişam şi lăsam pe dl. Frunzescu, actualmente\navocat, ca să­l expedieze pe importun cu manuscris cu tot. Dl.\nFrunzescu avea talentul de a îndeplini această delicată sarcină\ncu cât se poate mai puţină durere pentru autor. Câteodată însă\nnu puteam să scap şi atunci eram nevoit să­l întreb:\n— Dar despre ce aţi scris? E mare articolul?\n— Îi cam mare, sunt vreo 40 de foi... Însă nu vă speriaţi,\ncăci obiectul este foarte interesant. Tratez chestia importanţei\ninsectelor care distrug omidele.\nLa aceste cuvinte o sudoare rece mă trecea.",
  "— Foarte bine, dar fiindcă eu nu sunt cunoscător în asemenea\nmaterii, am să dau manuscrisul d­lui Frunzescu ca să­l vadă.\nŞtii că d­sa a făcut şi medicina, încât este specialist.\nLa aceste cuvinte, dl. Frunzescu care le auzise îmi arunca\ncâte o căutătură desperată, dar n­avea ce face, de vreme ce el\nera specialistul.\nAş putea pe această temă să istorisesc coloane întregi de\nlucrurile cele mai nostime, dar ia să mă întorc la atribuţiile d­lui\nIacob Negruzzi.\n*\nCe provocase următorul răspuns al d­lui Negruzzi? „Oftări?\nam oftat după ce am cetit.”\nIată: Un domn G. trimisese o poezie intitulată Oftări; era o\npoezie interminabilă, toată în comparaţii:\nOFTĂRI\nPrecum roua dimineţei prin câmpie străluceşte\nŞi de­a soarelui lucire, printre iarbă se topeşte,\nPrecum apa ce se scurge dintr­un limpede izvor,\nŞi se împrăştie pe câmpie, ca o ploaie dintr­un nor,\nPrecum omul cel departe, de­a lui ţărm înstrăinat,\nDin a lui piept scoate adesea, fără voie un oftat,\nPrecum câinele ce latră pe o piatră de mormânt,\nŞi oftează, lăcrămează, pe stăpânul său plângând,\nEtc.\nŞi aşa continua cu precum la nesfârşit.\nNatural că această poezie provocase o mare veselie la „Junimea”\nşi fusese refuzată cu entuziasm. Poetul devine irascibil, când\nciteşte în Corespondenţe oftatul d­lui Negruzzi, căci de, el crede\npotrivit ca să ofteze în 60 de versuri, dar un singur oftat după\ncetirea d­lui Negruzzi îl credea impertinent. Trebuia să­şi răzbune.\nŞi cum? Natural lovind şi el la rândul lui în dl. Negruzzi autor.\nIată, în adevăr, ce scrisoare primeşte redactorul Convorbirilor, pe\ncare dacă o reproduc în parte, este că starea sufletească a scriito­\nrului este în genere a tuturor autorilor loviţi în amorul propriu:\nAm cetit în corespondenţa nr. 7:\n„D­lui G. – Oftări? Am oftat după ce am cetit...”.",
  "D­ta scrii – d­ta înţelegi – însă n­am ce zice, v­aţi pus pe un tărâm\numoristic cu mult spirit – cum văd, aveţi să întreceţi în această\nprivinţă chiar pe Iacovachi Stoianovici, redactorul Clopotelor – urmaţi\nînainte această cale, căci este foarte uşor de a vă căpăta mulţi\nabonaţi – veţi câştiga multe parale, vă veţi face bancher, din jurnalist\ncomic – vă veţi face în fine om mare şi bogat...\nVă rog din tot sufletul şi vă sfătuiesc amical să părăsiţi şi d­voastră\nscrierile cele faimoase ca Copii de pe natură – căci mergeţi foarte rău,\nîntr­aceasta ca şi în celelalte... Însă nu face nimica, este societatea\nd­voastră literară, în care se va găsi vreun om ca să­ţi laude scrierile.\nSe înţelege că am râs din nou, fără de astă dată de a ofta de\nsupărarea d­lui G. Încă o dată, cu această ocazie s­a îndepli nit\nvorba că „supărarea este rău sfătuitoare”. În adevăr dl. G. ca să\nlovească în dl. Iacob Negruzzi îi aminteşte în ironie de Copiile\nde pe natură. Critica era absolut nepotrivită, căci dacă dl. Negruzzi\na făcut ceva cu haz vreodată, dovedind în acelaşi timp un spirit\nde observaţie fină şi mişcătoare, apoi sunt desigur Copiile de pe\nnatură. Aşa, de exemplu, Părintele Gavril, Vespasian şi Paninian,\nIoniţă Cocovei etc. pot servi ca modele, încă şi astăzi, în acest gen.\nXII\nLupta între Iaşi şi Bucureşti\nîncepe a se afirma\nÎntre „Junimea” de la Iaşi şi mişcarea literară din Bucureşti,\nînţepăturile încep a fi mai dese de pe la anul 1870. Literaţii din\nBucureşti, după tradiţia obicinuită, salutaseră cu elogii apariţia\nConvorbirilor, acestea însă nu plătiră cu aceeaşi monedă apariţia\nrevistelor din Bucureşti, pe care le criticau la cele dintâi numere,\nspre marea supărare a iniţiatorilor. Aşa fusese cu scoaterea Albiniei\nPindului de d­nii Bolintineanu şi Grandea, aşa fu mai în urmă\ncu toate revistele, fie literare, fie ştiinţifice.\nÎn 1870 apare în Bucureşti Revista ştiinţifică, redactată de d­nii\nAurelian, Grigore Ştefănescu şi C.F. Robescu. Seara la „Junimea”,\nîntâiul număr al acestei reviste ne fu adus şi îmi aduc aminte\ncât haz a făcut „Junimea”, pentru că acei onorabili redactori îşi\npusese pe copertă, pe lângă numele lor, titlurile lor academice,\nprecum şi funcţiile ce ocupau.",
  "După metoda de critică obicinuită, anume că forma nu face\nnimic, că fondul este totul, dl. Maiorescu zicea:\n— N­am nevoie să cunosc diplomele acelor domni, impor­\ntantul este calitatea revistei, iar revista este proastă.\nApoi râsul a continuat pe tema cum că unul din articolele\ndin revistă se ocupa cu potopul, despre care vorbeşte Biblia.\nIar dl. Pogor exclama:\n— Ce are a face poveştile jidoveşti într­o revistă ştiinţifică?\nNu ştiu cine a fost însărcinat ca să facă o recenziune în\nConvorbiri. O critică foarte aspră apăru. Critica după ce nu găsea\nnimic bun în revistă sfârşea astfel:\nCu toate acestea, fiindcă eroarea este umană, noi vom urmări cu\nluare aminte această foaie, şi dacă vom găsi că se îndreaptă spre o\ncale sănătoasă, coloanele noastre vor cuprinde în viitor dări de\nseamă şi critice asupra Revistei ştiinţifice, iar dacă va urma calea\ncelorlalte jurnale care în curând prin cuprinsul ş­apoi prin dispa­\nriţiimea lor au confirmat prezicerile noastre, aceste rânduri vor fi cele\nde pe urmă ce se vor ocupa de „Revista ştiinţifică”.\nO altă revistă apăru la Bucureşti, Foaia societăţei românismului,\nredactată de dl. Hasdeu, împreună cu tineri, care pe urmă s­au\ndistins, precum răposatul G.D. Teodorescu şi dl. Grigore Tocilescu.\nEra obiceiul la „Junimea” ca îndată ce o publicaţie nouă apărea,\nsă fie adusă în cea întâi seară de întrunire de dl. Iacob Negruzzi,\nredactorul Convorbirilor.\nDl. Negruzzi ne spunea impresiile sale asupra ei la început,\ncând descărca carul cu minciunile aşteptând pe dl. Maiorescu. Dl.\nMaiorescu făcea pe urmă critica sistematică, critică bineînţeles\ndefavorabilă.\nÎn toate aceste recenziuni, numele d­lui Hasdeu revenea des,\nel era vizat, fiindcă era cel mai periculos. Pe atunci dl. Hasdeu\nera un publicist acerb şi muşcător, îşi avea gazeta sa, Columna lui\nTraian, şi colabora mai la toate revistele ce apăreau în Bucureşti.\nÎn Foaia românismului dl. Hasdeu începu a publica şi documente\nistorice. În darea de seamă ce apăru în Convorbiri asupra Foaiei\nromânismului, publicarea de documente nu fu cruţată. Criticul\n(mi se pare dl. Iacob Negruzzi) scria următoarele:\nMai sunt apoi câteva poezii populare culese, care au meritul tuturor\npoeziilor populare şi mai pe urmă „documente istorice inedite” de soiul\ncelor ce a publicat dl. B.P. Hasdeu în foile sale Traian şi Columna lui",
  "Traian, pe pagina a patra şi câteodată, când puţinele interese ale zilei\npermiteau de a face foaia şi mai interesantă, şi pe a treia.\n*\nSe ştie cât e de susceptibil dl. Hasdeu şi cum are răspunsul\nuşor. Imediat el începu în Columna lui Traian o campanie de răutăţi\nîn contra Convorbirilor şi, mai cu seamă, în contra spiritului ce\nanima societatea „Junimea”. Lucrurile între d­sa şi „Junimea”\ns­au înveninat în urma unei critici făcute de dl. Hasdeu poeziei\nBărăganul de Vasile Alecsandri şi în care dl. Hasdeu fu prins în\ndefect de cei de la Convorbiri.\nDar să istorisesc mai în detail faptul, căci este foarte intere­\nsant. Este interesant, fiindcă dacă cele două păcălituri pe care\ndl. Hasdeu a înflijat mai târziu Convorbirilor, şi de care voi vorbi,\nau rămas clasice, nu mai puţin este adevărat că şi dl. Hasdeu\ns­a păcălit singur în chestia Bărăganului d­lui Alecsandri.\nDacă nu mă înşel, dl. Hasdeu pe atunci făcea – aproape ca\ntoată lumea – un fel de politică antidinastică, în tot cazul ostilă\ndomnitorului, căci era curentul general.\nDe această atmosferă generală politică n­a scăpat nici dl. Carp\nchiar, care astăzi se laudă, şi cu drept cuvânt, că totdeauna a fost\ndinastic. Cuvântul totdeauna mi se pare prea absolut; dl. Carp ar\nputea zice mai exact totdeauna de la 1870 încoace, şi iată de ce.\nSunt nevoit să deschid o mică paranteză. Sunt acuma vreo\nzece ani, poate şi mai mult, eram în aceeaşi Cameră cu\ndl. Neculai Blaremberg. Dl. Carp făcuse un discurs dinastic, mi\nse pare că atunci pronunţase faimoasa frază: Regele şi dorobanţul.\nDl. Blaremberg, irascibil cum era, nu­şi găsea astâmpăr, făcân­\ndu­mi la ureche tot felul de comentarii displăcute la adresa d­lui\nCarp. După suspendarea şedinţei, dl. Blaremberg îmi zise:\n— Ai auzit pe acest om (dl. Carp), făcând paradă de dinasti­\ncism şi afirmând cu neruşinare că totdeauna a avut această idee\nşi numai el e consecvent cu dânsul?\n— De, i­am răspuns, mi se pare că în această privinţă are\ndreptate.\n— Te înşeli, te rog vino cu mine acasă să­ţi arăt dovada contrară.\nNu aşteptă sfârşitul şedinţei şi mă scoase din Cameră, ne\nsuirăm într­o trăsură, dl. Blaremberg zise birjarului:\n— Acasă la mine, dar mână iute.\nAjunserăm acasă la dl. Blaremberg. Mă târî aproape în bibliotecă\nşi­mi zise:",
  "— Te rog scuză un moment.\nApoi începu a scotoci prin saltarele bibliotecei şi scoase o\ncolecţie de jurnale – era Independentul sau aşa ceva – de pe la\n1868, mi se pare.\nAceastă gazetă am scos­o eu împreună cu dl. Carp şi cu\nAristide Pascal.\nApoi, răsfoind repede foile, se opri şi îmi zise:\n— Te rog citeşte acest articol.\nÎl citi. Era o critică destul de colorată la adresa domnitorului\nşi a dinastiei străine.\n— Ei bine, strigă dl. Blaremberg, ridicând mâinile la ceruri,\nştii de cine e scris acest articol? De dl. Carp, de omul care mai\nadineauri în Cameră avea curajul să protesteze de inalterabilul\nsău lealism faţă cu regele. Dar să­ţi mai arăt şi altele.\nŞi cu o iuţeală febrilă, răsfoind din nou gazeta, strigă:\n— Iată şi asta­i tot de dl. Carp, şi asta, şi asta...\nCine l­a cunoscut pe Neculai Blaremberg îşi închipuie în ce\nfurie şi în ce surescitaţie a trebuit să fie în acele momente.\nÎnchid parantezul şi revin la „Junimea”.\nCu „Junimea” nu e tot aşa; din momentul intrărei mele în\n„Junimea” şi până ce am părăsit­o, niciodată n­am auzit un\ncuvânt rău la adresa domnitorului, actualului rege; totdeauna\nideea dinastică era apărată cu convingere. În curentul general,\nde care vorbeam mai sus, „Junimea” a făcut totdeauna bandă\ndeosebită, luptând în contra acelui curent. Alecsandri împărtăşea\nperfect modul de a vedea al „Junimei” şi în această privinţă. De\naceea nu a fost pentru noi mirare când poetul a trimis din\nFranţa, pentru Convorbiri, o poezie Bărăganul, care avea după\ntitlu, în parantez, cuvintele: „dedicată măriei sale domnitorului”.\nXIII\nDl. Hasdeu se păcăleşte singur\nPoezia fu publicată. Dedicaţia supără pe dl. Hasdeu; de aici\nse născu o polemică între Convorbiri şi Columna lui Traian.\nIată în adevăr ce publică Columna lui Traian relativ la aceasta:",
  "De la 1866 şi până astăzi, singura acţiune a dinastiei asupra lite raturei\nnaţionale a fost de a deprinde pe vreo câţiva scriitori de ultima specie\na se gudura pe lângă stăpân. Ne pare rău de a vedea până şi pe nemu­\nritorul nostru Vasile Alecsandri ambiţionând o asemenea atitudine.\nMă opresc un moment aici. Este întrebarea: poezia Bărăganul\nşi dedicaţia ei domnitorului erau un act de curtenie?\nDesigur că nu; poezia Bărăganul este una din cele mai slabe\npasteluri ale poetului. Cu doi ani înainte, Alecsandri inaugurase\nadmirabila lui serie de pasteluri; Sfârşit de toamnă, Iarna, Gerul,\nViscolul, La gura sobei, Sania, Primăvara1, Cucoarele, Fântâna, Mărgărinta\ndin Muncel, Puntea etc.\nToate aceste, scrise într­o limbă admirabilă, fără lungimi, fără\numpluturi.\nPRIMĂVARA\nÎn fund, pe cer albastru, în zarea depărtată,\nLa răsărit, sub soare un negru punt s­arată!\nE cocostârcul tainic în lume călător,\nAl primăverei dulce iubit prevestitor.\nEtc., etc.\nDin contră, o mai repet, Bărăganul nu se poate compara cu\npastelurile citate. Judecaţi:\nBĂRĂGANUL\n(dedicată măriei sale domnitorului)\nPe cea câmpie lungă a cărei tristă zare\nSub cer, în fund, departe misterios dispare,\nNici casă, nici pădure, nici râu răcoritor,\nNimic nu­nveseleşte pe bietul călător.\nPustietatea goală sub arşiţa de soare,\nÎn patru părţi a lumei se­ntinde­ngrozitoare\nCu iarba­i mohorâtă, cu negrul ei pământ,\nCu­a sale mari vârtejuri de colb ce zbor în vânt.\nDe mii de ani în sânu­i dormind, zace ascunsă\nSingurătatea mută, sterilă, nepătrunsă,\n1. Titlul exact: Oaspeţii primăverii (n.ed.).",
  "Ce­adoarme­n focul verei l­al grierilor hor\nŞi iarna se deşteaptă sub crivăţ în fior.\nEtc., etc.\nPentru ce Alecsandri dedică Bărăganul măriei sale domnito­\nrului? Pentru un singur motiv: pentru că poetul în cele din\nurmă două strofe îşi exprimă părerea cum că acestui pustiu,\nBărăganului, numai trecerea prin el a unui drum de fier ar putea\nsă­i dea viaţă şi prosperitate. În adevăr, iată cum se încheie poezia:\nAh! dulce, glorioasă şi mult strălucitoare\nVa fi ziua de viaţă, cînd, pe sub mândrul soare,\nTrecînd în răpegiune un zmeu cu­aripi de foc\nGoni­va trista moarte ce zace­n acest loc!\nMult vesel va fi câmpul când vecinica­i tăcere\nVa dispărea dodată la glasul de­nviere\nCe scoate zmeul falnic din gura lui de fer,\nVestind noua răpire a focului din cer.\nCititorii înţeleg acum de ce Alecsandri face această dedicaţie.\nCa orice dedicaţie, desigur că era un semn de curtenie, dar ea\navea un înţeles mai îndepărtat, în ea nu se vorbea nimic de\ndomnitor, dar vorbindu­se de binefacerile înfiinţărei unei linii\nferate prin mijlocul Bărăganului, prin aceasta Alecsandri atrăgea\natenţia domnitorului asupra unei asemenea necesităţi. Iată pur\nşi simplu semnificaţia Bărăganului şi a dedicaţiei.\nDl. Hasdeu deci se înşală de două ori, se înşală întâi când crede\ncă Bărăganul cu dedicaţia lui este o simplă platitudine de curtezan;\nse înşală însă mai grav, încă o dată, nesesizând (pasiunea face de\nasemenea comedii) semnificaţia celor două strofe pe care le­am\ncitat, crede că ele se referă la persoana domnitorului, că zmeul\neste domnitorul care anunţă cu gura lui de fier învierea pustietăţei.\nÎn adevăr, iată cum Columna lui Traian continua:\nPână aici e sublim (vorbeşte de cele opt strofe de la început, care\nnumai sublime nu sunt), dar dl. Alecsandri voieşte cu orice preţ să\nsfârşească printr­o profundă plecăciune la adresa tronului şi iată\ncum o sclinteşte:\n(Aici, Columna lui Traian reproducea cele din urmă două strofe\ncitate mai sus, apoi continua:)\nSlab ca formă şi slab ca idee! Ipocrizia ucide inspiraţiunea. Ş­apoi\nîn zilele noastre numai doară copiii în România se mai joacă cu",
  "zmei, ridicându­i pe o sfoară în mod artificial şi trântindu­i cu furie jos,\nde­ndată ce încetează vântul...\nCum vedeţi, în realitate dl. Hasdeu o scrintise, neînţelegând\ncomparaţia. Iată deci dl. Hasdeu prins de Convorbirile literare.\n„Junimea” o ia de sus şi­i răspunde în modul cel mai dispreţuitor\nprin următoarea notiţă publicată în Convorbiri:\nNu ne ocupăm de modul cu care redactorii Columnei lui Traian lovesc\nîn persoanele cele mai onorabile; făcând aceasta ei îşi împlinesc\nmisiunea ce au şi plecarea lor sufletească. Asemenea oameni au fost\nîn toate timpurile şi în toate ţările, însă în alte ţări şi timpuri aveau\ncel puţin mai multă pătrundere de spirit. Ce să zicem însă de inteligenţa\nredactorilor Columnei lui Traian când, după cum rezultă din cuvintele\nsus menţionate, ei au înţeles că dl. Alecsandri prin zmeul cu aripi de\nfoc şi gura de fer a făcut o aluziune la persoana Domnitorului?\nUn copil ar fi pătruns îndată că poetul a gândit la drumul de fier.\nAsemenea inteligenţe critică pe Alecsandri!!\nDl. Hasdeu înghite persiflarea şi devine mai furios.\nDar lucrul nu se opreşte aci.\nÎntr­o satiră, dl. Negruzzi ameninţă pe dl. Hasdeu cu soarta\nlui Ureche. Cu ocazia criticei piesei Răzvan­vodă, dl. Carp, nerecu­\nnoscând acestei piese nici un merit, trimete pe dl. Hasdeu la\njurnalul său umoristic Aghiuţă, singurul pentru care are talent.\nÎntr­o critică dl. Maiorescu vorbind de poeţi zicea că nepăsarea\npublicului român pe acest teren merge aşa departe, încât pune pe\naceeaşi linie cu adevăraţii poeţi pe Tăutu, Hasdeu e tutti quanti.\nNatură vindicativă, dl. Hasdeu nu putea să rămâie nepăsător\nla toate acestea.\nXIV\nDirecţia nouă şi întâia farsă a d­lui Hasdeu\nDar ceea ce produce în lumea literară din ţară o adevărată\nexplozie de indignare este, cum am spus şi altă dată, publicarea\narticolelor Direcţia nouă de dl. Maiorescu.\nAceastă lucrare putea să fie mai bine intitulată Critica direcţiei\nvechi, căci ea are mai mult partea negativă, decât cea pozitivă.",
  "Prin Direcţia nouă, dl. Maiorescu caută a arăta din publicaţiile\nConvorbirilor o îndrumare literară mai sănătoasă. Avea dreptate,\ndar când e vorba să dea modele, să ilustreze această direcţie\nprin lucrări pozitive, lucrarea lăsa de dorit.\nDe ce lasă de dorit? Pentru că fruntaşul pe care­l pune înainte\nca un model în adevăr necontestat e Alecsandri, iar Alecsandri\nera deja cunoscut şi admirat de toată suflarea românească, încât\nnimenea nu putea pretinde cu oarecare temei că ilustrul poet\nera producţia Convorbirilor. Ceilalţi poeţi citaţi erau sau la începutul\ncarierei sau de o valoare mediocră. Aşa, Eminescu nu publicase\ndecât numai cele întâi ale sale trei poezii Venere şi Madonă, Mortua\nest şi Epigonii, iar ceilalţi, ca Bodnărescu, Şerbănescu, Petrino etc.,\nnu aveau destule calităţi ca să fie citaţi ca exemple încarnate a\nunei noi direcţii.\nUn lucru era necontestat, că dl. Maiorescu în Direcţia nouă\ncritica sau mai bine îşi bătea joc de aproape întreaga noastră\nmişcare literară şi ştiinţifică. Îşi bătea joc de poeţi şi scriitori\ncare se bucurau de oarecare reputaţie, precum Pralea, Tăut,\nŢichindeal, Săulescu, Densuşeanu etc. Îşi bătea joc de teoriile\nlimbistice ale lui Cipariu – o autoritate pe atunci în materie.\nDl. Maiorescu zicea despre ele că ar scorni râsul unui filolog\napusan şi că teoriile lui nu sunt bune şi juste nici măcar în\ncircomscripţia Târnavelor. Despre dreptul public a lui Bărnuţiu,\nîmprejurul căruia se adunase o numeroasă tinerime, care ridicase\nacele teorii la valoarea de şcoală, d­sa zicea că ele n­ar trebui\nsă aibă trecere nici măcar pe malul Bahluiului.\nTrecând la dl. Ureche, releva exagerările în adevăr fenomenale\ncu care glorifica poezia română. Răposatul Ureche trecea marginele\noricărei laude când spunea că: lira română de sub degetele lui\nMureşanu, Sion, Tăutu, Baronzi se aseamănă cântărilor lui Horaţiu\nşi Dante şi compara pe Văcărescu cu Goethe.\nÎn fine, dl. Maiorescu, ca să răspundă la obiecţia cum că\nsuccesul d­sale de critic în poezia română era foarte uşor, de\nvreme ce ca să ridiculizeze poezia română se servise cu exemple\nde poeţi obscuri sau începători, d­sa răspundea categoric că afară\nde Alecsandri, la toţi ceilalţi s­a adresat critica sa şi că exemplele\npe care le­a adus erau din Văcărescu, Sion, Bolintineanu, Aricescu,\nPelimon, Hasdeu etc., etc.\nScurt şi coprinzător! Era un război declarat contra întregei\nmişcări literare şi ştiinţifice a ţărei.\nAvea dl. Maiorescu dreptate? Desigur, în cea mai mare parte;\ndar iarăşi tot aşa este de sigur că sub critic, polemistul mergea",
  "uneori prea departe, era nedrept; mai ales ar vedea cineva aceasta\ncând ar compara exemplele care le dădea ca model faţă cu cele\ncare trebuiau reprobate. Era nedrept ca să confunde pe Bolintineanu\nîn mulţimea poeţilor ca Tăutu şi ca Aricescu. Era nedrept chiar ca\nSion să fie absolut desconsiderat. Şi lumea literară, pasionată\nşi ea, nu putea să primească injuria ca să nu li se recunoască\nvechilor poeţi nici un merit, ci din contra, să li se dea de model\npe Matilda Cugler, Bodnărescu, Şerbănescu şi Petrino. Din cei\npe care dl. Maiorescu îi dădea ca modelul unei direcţiuni sănă­\ntoase, n­a rămas decât unul, în adevăr cel mai ilustru, încolo\nceilalţi au ţinut câtva timp un rang onorabil în poezie, apoi s­a\nîncetat a se mai vorbi de dânşii!\nŞi atunci, era natural ca să se nască următoarea întrebare în\ncapul adversarilor Convorbirilor: Desigur că nu trebuie luat la serios\npoeţii pe care dl. Maiorescu îi impune, ce­l face ca să dispreţuiască\nliteratura română? Cei câţiva palizi poeţi de la Convorbiri? Nu.\nCi desigur literatura străină, în special cea germană, pe care\nConvorbirile o au de model şi din care scot aproape inepuizabil\ntraducerile sale. Vra să zică, îşi ziceau ei, numai ce este nemţesc\neste bun. Schiller, Heine, Uhland, Lessing etc., aceştia şi numai\naceştia. Este, deci, continuau a zice, un parti pris contra a orice se\ncompune în româneşte, afară de ceea ce se publică în Convorbiri.\nLiteratorii noştri de pe atunci, oricât de puţin în curent cu lite­\nra tura germană, cunoşteau totuşi pe Schiller, Heine, Goethe,\nLessing; în contra lor nu aveau nimic de obiectat. Dar Convorbirile\nnu se mulţumeau a face traduceri numai din aceşti clasici, ei se\nscoborau mai jos şi dădeau traduceri din poeţi germani relativ\nobscuri. Aşa, ei observară traduceri din Claudius şi din un poet\nGaibel. Acest Gaibel a dat desigur d­lui Hasdeu ideea farsei cu Gablitz.\nIată păcăleala.\nÎn numărul din Convorbiri din 15 iunie 1871 apare următoarea\npoezie:\nEU ŞI EA\n(Din Gablitz)\nCa o liră fără sunet\nCa un fulger fără tunet,\nCa un râu fără murmur,\nCa o pasăre tăcută,\nCa o casă, ce stă mută\nŞi pustie împrejur –",
  "Astfel sunt şi eu, vai mie.\nFormă fără melodie,\nPur spectacol făr’ idei...\nDe când dânsa nu­i sub soare\nŞi puterea­mi cântătoare\nA pierit cu moartea ei.\nM.I. Ellias\nAceastă poezie mi­aduc aminte că a fost citită la „Junimea”\nşi pot afirma pozitiv că în acea seară nu luase parte la acea\nşedinţă nici dl. Maiorescu, nici dl. Negruzzi, care amândoi erau\nla Bucureşti, fiind deputaţi.\nTraducerea din Gablitz fusese adusă de Miron Pompiliu, care\nînlocuia la Convorbiri pe dl. Negruzzi, de câte ori acesta lipsea.\nMiron Pompiliu făcea în lipsă corecturele, el primea corespon­\ndenţa, el o aducea la „Junimea”.\nDintre principalii membri era numai dl. Pogor de faţă. Miron\nPompiliu despoind curierul Convorbirilor ne spuse:\n— Iată, am primit şi o traducţie din poetul Gablitz.\nNoi nu eram tari nimeni în literatura germană, de altmintrelea\nchiar de am fi fost tari, puteam noi şti toţi poeţii şi poetaşii din\nGermania?\nCu câtva timp înainte se publicase tot aşa o traducere din\nGaibel; Gaibel, Gablitz, nu putea zice nimeni nimic. Trebuie să\nmai adaug că ea fu citită de Eminescu, care citea frumos şi\nmuzical. După cetire, Eminescu dădu din umeri, adică privi\npoezia cu indiferenţă, noi ceilalţi nu dădurăm nici o atenţie; dl.\nPogor mi se pare că o găsi chiar bună.\nMiron Pompiliu luă poezia şi fiindcă era în plină vacanţie\n(iulie), iar numărul din Convorbiri care trebuia să apară era sărac\nde tot (Studiu asupra maghiarilor, de Slavici, interminabil; Observări\ncritice asupra gramaticei, de Burlă, iarăşi interminabile şi numai\ndouă poezii, Idei de toamnă şi Strigoiul, de Şerbăneseu), în lipsă de\naltceva Miron Pompiliu publică pe ultima pagină Eu şi Ea de Gablitz.\n*\nO întrebare: dacă ar fi fost la „Junimea” dl. Maiorescu când\ns­a citit poezia, s­ar fi admis? Dacă dl. Negruzzi ar fi fost în\nIaşi, s­ar fi publicat în Convorbiri? Nu ştiu; dar dacă voiţi să vă",
  "spun părerea mea, eu cred că tot s­ar fi publicat. După cum voi\narăta mai la vale, farsa era prea fină, păcălitura învăluită în\nversuri prea sonore şi bine învârtite pentru ca cineva să nu se\nînşele, dacă nu ar fi avut atenţia atrasă în mod deosebit. Din\nnămolul de poezii bune şi rele care veneau la Convorbiri prin poştă,\nse făcea un triaj, triajul era prea, dar nu totdeauna; întâi, ca cercul\nConvorbirilor să se lărgească, şi al doilea, din cauza de lipsă de\nmaterie a cărei necesitate se simţea de multe ori la revistă.\nDe multe ori „Junimea” critica şi­şi bătea chiar joc de poezii,\ncu toate acestea dl. Negruzzi le publica pentru că avea nevoie\nde materie.\n— Puteţi voi să criticaţi şi să râdeţi, zicea dl. Negruzzi adesea,\neu însă am s­o public în Convorbiri, căci n­am cu ce umple opt\npagini.\nPoezia lui Gablitz a trecut şi ea printre altele multe, mai rele,\nce se publicase în Convorbiri.\n*\nDl. Hasdeu izbutise, căci cum cititorii bănuiesc, poezia Eu şi\nEa era o farsă a inepuizabilului umorist. Îmi închipuiesc starea\nde nerăbdare şi de neastâmpăr a d­lui Hasdeu din momentul\ntrimeterei poeziei Eu şi Ea la Convorbiri, până în momentul apari­\nţiei numărului. Fi­va ea primită de „Junimea”? Oare nu va observa\nnimeni că este o glumă?\nÎmi închipui momentul în care dl. Hasdeu a luat în mână\nConvorbirile din 15 iulie şi bucuria imensă care a simţit când în\nsumarul din capul revistei a citit: Eu şi Ea de dl. M.I. Ellias.\nÎndată ce dl. Hasdeu, primind Convorbirile, vede că farsa sa\na reuşit, imediat convoacă pe amicii săi, care erau toţi duşmanii\n„Junimei”, şi după ce face mare haz de succesul obţinut, se\nhotărăşte ca să dea cea mai întinsă publicitate farsei. De aceea,\npeste câteva zile mai toate gazetele din Bucureşti publică în\nfruntea lor următoarea destăinuire:\nIm Traum sah ich ein Männchen, klein und putzig\nDas ging auf Stelzen, Schritte ellenweit\nTrug weisse Wäsche und ein feines Kleid,\nInwendig aber war es grob und schmutzig,\nInwendig war es jämmerlich niehtsnutzig.\nHeine, Traumbilder, 4",
  "La 3 iunie, în ajunul marei serbări naţionale în onoarea lui Tudor\nVladimirescu, mai mulţi amici se întruniseră seara la mine, din care\nmi­aduc aminte pe dl. Alexandru Lupaşcu, dr. Vlădescu, Grigore\nTocilescu, T. Rădulescu, N. Popovici şi Scurtescu.\nÎn acel moment mi se aduse numărul Convorbirilor literare, în care\ndl. Titu Liviu Maiorescu, bătându­şi joc de Bărnuţiu, de Şincai, de\nCichindeal, de Cipariu, de Sion, de Bolintineanu, de toate somităţile\ncugetărei române, şi mai ales de poeţi, celebrează cu emfază aşa­numita\nNoua direcţie, inaugurată – risum teneatis! – de d­nii Bodnărescu,\nEminescu, Iacob Negruzzi şi tutti quanti.\nPentru a arăta cât de ridicole sunt toate criticele în bine şi în rău\nale d­lui Titu Liviu Maiorescu, eu propusei atunci un rămăşag,\nafirmând, cu deplină certitudine, că nu este nici o galimatias pe\nfaţa pământului în proză sau în versuri, pe care Convorbirile literare\nsă nu se grăbească a o primi în sânul lor, cu singura condiţiune\nesenţială ca să nu cuprindă nimic românesc.\nDrept probă luai condeiul şi improvizai pe loc următoarea frivolitate\nrimată:\nEU ŞI EA\n(Din Gablitz)\nCa o liră fără sunet,\nCa un fulger fără tunet,\nCa un râu fără murmur.\nCa o pasăre tăcută,\nCa o casă, ce stă mută,\nŞi pustie împrejur —\nAstfel sunt şi eu, vai mie!\nFormă fără melodie,\nPur spectacol făr’ idei...\nDe când dânsa nu­i sub soare,\nŞi puterea­mi cântătoare\nA pierit cu moartea ei.\nM.I. Ellias\nObservaţi bine că de la cea dintâi şi până la ultima literă, totul este\nvag, absurd, rece, mistificat, fără creieri şi fără inimă – o adunătură\nde silabe sonore.\nTitlul Eu şi Ea ne face a râde din capul locului.\nGablitz este un poet care n­a existat nicăieri şi niciodată; inventând\nacest sunet nemţesc, eu avui în vedere predilecţiunea Convorbirilor\nliterare pentru tot ce se aduce de la Berlin.",
  "Subscrierea M.I. Ellias este un nume evreiesc, croit într­adins pentru\na măguli simpatiile şi aspiraţiunile izraelite ale d­lui Titu Liviu\nMaiorescu.\nPrimul vers, Ca o liră fără sunet, este tot ce poate fi mai comic, prin\nechivocitatea de a desemna tot aşa de bine o harpă ca şi o monedă\nturcă falşă.\nCele cinci versuri de la început, debutând fiecare prin câte un mare\nC, formează Cacofonia.\nApoi, un fulger fără tunet, o formă fără melodie, o putere căutătoare, tot\nvorbe în vânt fără nici un înţeles.\nÎn fine un vai mie! era necesar pentru a complecta tipul sinagogic\nal acestei bufonade.\nAm câştigat rămăşagul.\nEra de ajuns o fantasmagorie evreo­nemţească, un Gablitz în cap, un\nEllias în coadă şi un înşir­te mărgărinte la mijloc, dar nici o idee, nici\no simţire, nici o aspiraţiune românească, pentru ca Eu şi Ea să placă\nd­lui Titu Liviu Maiorescu.\nDe îndată după întoarcerea­i de la Bucureşti, unde devenise atât de\ncelebru prin sfâşierea şcoalei naţionale de pe tribuna parlamentului,\ndumnealui a şi admis cu fericire galimatias Convorbirilor literare din\n15 iulie.\nMă cred acum dator a divulga rămăşagul, rugând toate ziarele române\na­i da o publicitate cât de întinsă, fiind cea mai solidă măsură despre\nseriozitatea de criticism a d­lui Titu Liviu Maiorescu şi cea mai\ngeneroasă răzbunare pentru acei scriitori români, filosofi, istorici,\nfilologi, beletrişti pe care­i batjocoresc mereu Convorbirile literare.\nMie unuia îmi pare bine că de câte ori voi vrea să fiu poet pentru\ndl. Titu Liviu Maiorescu, nu­mi trebuie decât să subscriu evreieşte şi\nsă zic că am tradus din nemţeşte.\nIacă­vă Noua Direcţie!!!\nHasdeu\n*\nVă puteţi închipui marele haz şi adânca impresie care a produs\nîn public această farsă; noi, cei de la „Junimea”, am fost, cum\nse zice ordinar, opăriţi. Notiţa d­lui Hasdeu era o bătaie de joc\nacerbă în contra întregei activităţi a „Junimei” de cinci ani, şi\nmai cu seamă un atac direct d­lui Maiorescu, în contra căruia\ndl. Hasdeu şi şcoala sa îşi dirijau atacul, confundând Convorbirile\nşi „Junimea” cu acesta, considerând atât „Junimea” cât şi Convorbirile\nca opera d­lui Maiorescu, în tot cazul revista ca o cantitate\nneglijabilă, de care nici nu voieşte să se ocupe; principalul,",
  "singurul adversar era pentru Bucureşti dl. Maiorescu, şi farsa\nnu avusese alt scop decât a­l micşora.\nDl. Hasdeu vorbind de poeţii care după dl. Maiorescu formează\nDirecţia nouă citează pe Bodnărescu, Eminescu, Iacob Negruzzi\nşi tutti quanti, adăogând: risum teneatis!...\nÎn această farsă nostimă ilustrul academician se înşală din\nnou şi se înşală enorm asupra lui Eminescu, al cărui talent nici\nprin gând nu­i trecea ca să­l aprecieze, pe care­l punea alături\ncu tutti quanti, bătându­şi joc.\nAsemenea greşeli pot să facă oamenii când sunt pasionaţi.\nEste drept că Eminescu nu­şi dăduse pe atunci toată măsura\ntalentului său. Cum am spus, când dl. Maiorescu scrie Direcţia\nnouă, Eminescu nu publicase în Convorbiri decât Venere şi Madonă,\nMortua est şi Epigonii, dar pentru un critic aceasta era destul. Şi\ntotdeauna am recunoscut meritul d­lui Maiorescu de a fi fost\nizbit cel întâi de talentul lui Eminescu.\nÎn adevăr, citiţi cu atenţie Direcţia nouă, într­însa veţi observa\ndouă stări sufleteşti ale criticului. Grăbit ca să formeze o şcoală\nşi să o dea drept exemplu, dl. Maiorescu întocmeşte în pripă\ndintre cei ce scriau la Convorbiri un fel de pleiadă, în cea mai mare\nparte de complezenţă. Complezenţa d­lui Maiorescu de a pune\nnume proprii printre modelele pe care le dă purcede din două\nmobile: întâi, d­sa are nevoie de nume mai multe, şi alegerea este\ngrea când n­ai de unde alege; al doilea, spiritul de camaraderie,\nde relaţii literare îl face să voiască a fi binevoitor cu colaboratorii\nConvorbirilor, de aceea exagerează meritele acestora.\nAceasta este întâia stare sufletească a criticului.\nPe deasupra sau dacă voiţi pe dedesubtul acestei stări, când\ne vorba de Alecsandri sau Eminescu, străbate o alta. Citeşti un\nmare sentiment de convingere la critic când vorbeşte de Vasile\nAlecsandri şi de Eminescu. Pe Alecsandri nu­l critică, ci numai\nîl laudă; Alecsandri avea o situaţie literară care excludea orice\ncritică. Pe Eminescu, debutant, îl critică. Dar din critica pe care\ni­o face se vede sentimentul adânc al d­lui Maiorescu despre\ntalentul real al lui Eminescu, căci după ce îşi face o mulţime de\nrezerve asupra formei neglijate, asupra comparaţiilor riscate, asupra\nideilor chiar, dl. Maiorescu sfârşeşte prin a zice de Eminescu\n„clar în fine este un poet, poet în toată puterea cuvântului”.\nŞi dacă a fost cineva, pe care dl. Maiorescu trebuia să­l dea ca\ninaugurând o nouă direcţie în poziţie, desigur că a fost Eminescu,\nasupra căruia dl. Hasdeu s­a înşelat cu desăvârşire.",
  "*\nDar, oricum, farsa d­lui Hasdeu izbutise. Trebuie să adaug însă\ncă procedeul nu fusese tocmai leal, el conţinea oarecare perfidie.\nIată de ce: „Junimea” ţinea şedinţele ei, începând de prin\nluna octombrie şi până pe la vreo 15 iunie; rar când aceste\nşedinţe se prelungeau până la 1 iulie. Pentru ce? Pentru un\nlucru cunoscut: d­nii Maiorescu, Negruzzi, Pogor, Gane, acei la\ncare se ţineau şedinţele, pe la 1 iulie plecau în străinătate, la\nbăi; natural că „Junimea” n­avea unde să se întrunească. Ei se\nîntorceau pe la septembrie, şi numai după ce erau cu toţii în\noraş, numai după aceea şedinţele reîncepeau.\nConvorbirile literare însă apăreau şi în timpul vacanţei. În vederea\nacestei perspective dl. Negruzzi îşi aduna material din timp, căci\nducându­se toată lumea, Convorbirile rămâneau fără colaboratori,\niar societatea „Junimea” nu mai putea să aibă nici o influenţă asupra\ncelor ce se publică în vacanţie în Convorbiri, fiindcă ea nu se\nmai întrunea, rămânând totul pe seama oficial a d­lui Negruzzi,\nîn realitate a câtorva membri care nu părăseau Iaşul în vacanţie.\nMica perfidie a d­lui Hasdeu a consistat deci că a pândit – ca\nsă facă farsă – ocazia când ştia că fiind în preziua vacanţilor,\n„Junimea” chiar dacă se ţinea, se ţinea cu un număr restrâns de\nmembri, iar redacţia Convorbirilor era neglijată.\nPerfidia, mai la urmă, în război e admisă, îndată ce reuşeşte.\nAşa că, primită pe la începutul lui iulie, citită la „Junimea”\nîn mod distras, Eu şi Ea a fost publicată.\nDar eu zic ceva mai mult. Dl. Hasdeu cu farsa sa Eu şi Ea\nn­a biciuit numai Convorbirile literare şi genul de poezie în favoare\nla acea revistă. Să mă ierte poeţii, sau mai bine unii poeţi, dar\neu cred că Eu şi Ea este o parodie a unui gen literar poetic întreg,\ngustat foarte mult de public, având de reprezentanţi oameni\ncare trec de poeţi şi de multe ori de poeţi cu valoare.\nSă luaţi vă rog volumele celor mai iluştri poeţi ai veacului\ntrecut şi ai acestuia şi români şi străini şi citiţi cu atenţiune\nunele din capodoperile lor. Ei bine, veţi constata o mulţime de\nnonsensuri, o mulţime de comparaţii absurde şi idei imposibile,\nîntocmai ca în Eu şi Ea a d­lui Hasdeu.\nEu şi Ea n­are nimic de excepţional şi de ridicol şi dacă cei de\nla Convorbiri ar fi voit să facă o farsă analoagă celor de la Revista\ncontimporană de la Bucureşti, farsa ar fi reuşit tot atât de bine.",
  "În adevăr, este un gen de poezie, genul liric, acela în care poetul\nîşi varsă durerea sa imensă pentru pierderea iubitei sau cel puţin\npentru despărţirea lui de ea. În acest gen poetul trebuie să arate\nmarea lui durere şi disperare şi să o arate în termeni sensibili\nşi în fraze zdrobitoare, căci altmintrelea efectul este mediocru.\nIa să ne punem în ipoteza unui poet care voieşte a cânta\nacest sentiment dureros. Este un mijloc şi poetic şi în acelaşi\ntimp şi real, acela de a­ţi analiza sentimentele, a arăta în mod\nmodest ce deformare psihologică s­a făcut în tine prin dispariţia\nunei fiinţe iubite şi ce gol ţi­a lăsat în activitatea creierului tău.\nToate aceste spuse în termeni sinceri şi juşti.\nDar acest fel este foarte delicat, trebuie să ai multă putere\nde analiză şi sensibilitate concentrată, pentru ca să nu cadă în\nbanalitate sentimentul pe care voieşti să­l exprimi şi durerea pe\ncare voieşti s­o arăţi, fiind foarte obicinuite şi cunoscute.\nPoetul trebuie să evite banalitatea. Banalitatea fiind stânca\npericuloasă de care se sparge barca sa, el, evitând­o, forţamente\ncade în un alt pericol: voind să facă ceva nou, voind să dea simţirei\nsale forme neobicinuite şi izbitoare, el cade în enormităţi sufleteşti\nşi recurge la comparaţii, la metafore şi expresii, care dacă, câteodată,\nating sublimul, cele de mai multe ori înoată în plin ridicol.\nAsemenea compoziţii le găsim mai la toţi poeţii. Neverosimi­\nlităţile le admitem în mod convenţional şi intrând în felul de a\ngândi al poetului ne extaziem de unele lucruri care lovesc bunul­\nsimţ şi logica.\nDacă aş avea vreme, aş putea să ilustrez această părere cu\nmulte şi variate exemple în literatura noastră şi cea străină.\nSă luăm de exemplu pe Alecsandri. Desigur că din poeţii\nnoştri, poetul cel mai logic şi mai de bun­simţ, care s­a îmbarcat\nmai puţin în concepţii banalice şi care a întrebuinţat un limbagiu\nmai natural, este bardul de la Mirceşti. Sub poetul Alecsandri\ntotdeauna vezi pe omul echilibrat, cu mintea sănătoasă, pe când\nîn dosul poeziilor lui Bolintineanu şi Eminescu simţeşti oarecare\nderanjare de spirit. La Alecsandri n­ai să întâlneşti galimatiasuri\nde sens sau de fraze, pe când la Eminescu înoţi câteodată în\nplină incoherenţă iar la Bolintineanu în plin nonsens.\nDe ce această deosebire? Lăsând la o parte organizaţia respectivă\na creierului, voi spune că bunului­simţ al lui Alecsandri îi repugna\ngenul de care vorbesc; sau dacă voiţi, Alecsandri n­are acel fond\nde sensibilitate, nici puterea de a analiza mai adânc lucrurile,\nmulţumindu­se cu pipăire la suprafaţă.",
  "Alecsandri însă are o poezie sentimentală, aş putea zice una\nsingură, Steluţa, ea are istoria ei. Poetul iubea sau poate numai\nera prietenul sorei lui Constantin Negri, care moare prematur\nla Constantinopole.\nPoetul este afectat de această moarte, el caută a­şi exprima\nsentimentul în versuri.\nNe închipuim pe Alecsandri punându­se la masa lui de lucru,\nhotărât să scrie ceva, în care durerea lui să apară în mod extra­\nordinar şi măreţ. Şi atunci vedem un lucru curios: Alecsandri,\npoetul logic cu expresii sobre şi juste, căzând într­un fel de\nsentimentalism exagerat, exprimat într­un stil destrăbălat, cu\nexpresii şi gândiri riscate. Citiţi Steluţa şi veţi vedea singuri. E\ndestul ca să citez strofa întâi:\nTu care eşti perdută în neagra veşnicie\nStea dulce şi iubită a sufletului meu!\nŞi care­odinioară luceai atât de vie\nPe când eram în lume tu singură şi eu.\nCe înseamnă acest din urmă vers? Prin rezonamente multiple\npoţi ca să­i găseşti un sens, poetul voieşte ca să arate că atât\nera de absorbit de fiinţa pe care a pierdut­o, încât când ea trăia,\nel nu mai făcea atenţie la nimic în lumea aceasta şi că în lume\nnu erau decât două persoane, el şi ea. Nu vedeţi o apropiere de\nEu şi Ea a d­lui Hasdeu?\nDar versurile lui Alecsandri amintesc un alt vers al unui poet\nfrancez ilustru în acest gen şi pe care, probabil, Alecsandri l­a\navut în vedere.\nÎn adevăr, cine nu­şi aminteşte Lacul lui Lamartine, în care\npoetul plânge şi el pierderea iubitei sale şi în care găsim un vers\numflat şi exagerat, cel puţin ca expresie dacă nu ca sentiment,\nfrumosul vers admirat de critici:\nUn seul être vous manque et tout est dépeuplé.\nPoezii pe tema exagerărilor sau a imposibilităţilor şi anti­\ntezelor, mai repet, găsim la toţi poeţii. Caute cineva să analizeze\nde exemplu poezia Mortua est a lui Eminescu, al cărei subiect\neste, cum vedeţi, acelaşi ca în Steluţa lui Alecsandri, ca în Lacul\nlui Lamartine, ca în Eu şi Ea a lui Gablitz.\nCe ziceţi de această strofă:",
  "Se poate ca bolta de sus să se spargă,\nSă cadă nimicul cu noaptea lui largă,\nSă văd cerul negru că lumile­şi cerne,\nCa prăzi trecătoare a morţii eterne.\nPoetul îşi închipuie cerul ca o boltă. Foarte bine, aceasta era\nconcepţia celor vechi asupra lumei; în antichitate se credea de\nvulg că cerul este o boltă albastră ţintuită cu cuie strălucitoare.\nPrin urmare, unui poet modern i se permite ca să utilizeze\nasemenea credinţă.\nDar ce sens are că bolta spărgându­se, lasă să cadă nimicul cu\nnoaptea lui largă? Dar să admitem că nimicul este neantul. Dar\natunci ce caută cerul negru cu lumile cerului? Ia căutaţi să vă daţi\nseama în mod logic de această îngrămădeală de nonsensuri voite.\nDin acest punct de vedere, ce este aşa de extraordinar, de\nridicol, ca un alt poet care şi el a pierdut pe iubita lui, pe care\no iubea ca şi Alecsandri pe a lui, în Steluţa, încât se credea că\nîn lume nu este decât El şi Ea, sau ca Lamartine, căruia i se\npare că lumea a devenit pustie când lipseşte ea; ca Eminescu,\ncare­şi închipuie că cu moartea iubitei s­a spart bolta cerească\nşi a căzut nimicul peste lume iar lumile cerne au să dispară şi\nele – ce e de mirare dar, repet, ca acel alt poet analizându­şi\nstarea lui sufletească după moartea iubitei să se compare:\nCa o liră fără sunet\nCa un fulger fără tunet,\nCa un râu fără murmur,\nCa o pasăre tăcută,\nCa o casă, ce stă mută\nŞi pustie împrejur\nDar aveţi să spuneţi că o liră fără sunet, un fulger fără tunet,\nun râu fără murmur sunt nonsensuri. Sunt şi nu prea. Se poate\nfoarte bine un fulger fără tunet, dacă fulgerul este în depărtare;\nse poate metaforic o liră fără sunet. Dar ce nu se poate în literatură\nşi, mai cu seamă, în poezie?\nCând Eminescu în Epigonii zice:\nSimţiri reci, harpe zdrobite\noare nu este un nonsens a spune simţiri reci?",
  "Prin urmare, vedeţi că farsa d­lui Hasdeu era mai la urmă o\npoezie ca multe altele şi alt nimic.\nEfectul farsei însă a fost imens. Gazetele din Transilvania au\nreprodus păcăleala cu o vie mulţumire, Convorbirile literare şi dl.\nMaiorescu care lovise în atâtea susceptibilităţi literare erau la\nrândul lor pe seletă. Dl. Maiorescu, pus direct în cauză, crede\nde cuviinţă să răspundă. În numărul următor al Convorbirilor\nd­sa începe prin a reproduce articolul d­lui Hasdeu şi apoi adaugă\nurmătoarea notiţă:\nÎn faţa acestui articol am onoare a vă ruga să publicaţi şi pentru\npersoana mea o declarare, făcută deja în primii numeri ai Convorbirilor\nliterare (15 iunie 1867). Nici societatea „Junimea” în genere, nici\nsubscrisul în special nu au nici un amestec la redacţia Convorbirilor.\nAtât meritul cât şi responsabilitatea acestei întreprinderi privesc\nexclusiv pe dl. Iacob Negruzzi. Participarea mea la Convorbiri se\nmărgineşte la articolele subsemnate de mine, pentru a căror publicare\naceastă revistă mi­a făcut onoarea de a­mi deschide coloanele sale.\nÎndeosebi nu am avut nici o ştiinţă (şi nu eram chemat a o avea)\ndespre poezia menţionată mai sus, şi în timpul când s­a primit şi\ncând s­a publicat în Convorbiri eram absent din Iaşi.\nNu se poate dar argumenta, de la publicarea acelei poezii străine într­o\nfoaie a cărei redacţie nu mă priveşte, în contra criticelor mele „în bine\nşi în rău” şi, prin urmare, cred că dl. Hasdeu, împreună cu scriitorii\nromâni la cari face aluzie, „filosofi, istorici, filologi, beletrişti” sunt cu\nmult prea modeşti, când văd în această procedare „cea mai solidă\nmăsură” în contra­mi. Asemenea nu mă îndoiesc că dacă în materie\nliterară şi ştiinţifică poate fi vorba de răzbunare, aceşti bărbaţi eminenţi\nvor găsi o „răzbunare mai generoasă” şi deocamdată mai cuminte.\nPrimiţi etc.\nTitu Maiorescu\nPerfect, dar farsa rămânea tot farsă; nu cu explicaţii şi cu\nargumentări se răspunde la o farsă; la o farsă se răspunde prin\no alta sau printr­o mică notiţă zeflemistă în care să se întoarcă\nîn ridicol scopul urmărit de păcălitor.\nDl. Maiorescu însă răspunde serios şi în acel limbagiu moderat,\npe care îl întrebuinţează cu atât mai într­adins cu cât adversarii\nsunt mai batjocoritori. În fond, tot ce spune dl. Maiorescu este\nstrict exact; în formă, oficial. În adevăr, Convorbirile nu erau organul\ncreat pentru a fi la dispoziţia „Junimei”, dl. Maiorescu nu făcea\nparte din redacţia Convorbirilor, redactorul responsabil al acestei\nreviste era dl. Iacob Negruzzi.",
  "Încă o dată, strict aşa era, dar oare în bună­credinţă lucrul\nse mărginea numai la atâta? Cum? Convorbirile literare erau pen­\ntru „Junimea” cum ar fi fost Revista contimporană pentru X sau\nY? Dl. Maiorescu nu era nimic pentru Convorbiri? Şi influenţa\nsa în acea revistă se mărginea numai pentru ca dl. Iacob Negruzzi\nsă­i facă onoarea a­i deschide coloanele revistei sale? Publicaţiile\ndin Convorbiri erau ele străine şi de „Junimea” şi chiar de dl.\nMaiorescu, până într­atâta încât într­o asemenea împrejurare să\nse degajeze de orice responsabilitate, aruncând­o exclusiv şi\nîntreagă numai pe dl. Negruzzi?\nCând dl. Maiorescu, prin scrisoarea sa, ca răspuns farsei d­lui\nHasdeu, Eu şi Ea, se leapădă de Convorbiri literare, arată un egoism\nregretabil. De altmintrelea, acesta a fost în acele momente senti­\nmentul de lepădare generală: toţi membrii, de la cel mai mic,\nfăcură ca dl. Maiorescu, aruncară toată vina pe Convorbiri şi în\nspecial pe Miron Pompiliu, fără să voiască măcar să­şi amintească\ncă poezia Eu şi Ea fusese citită la „Junimea”, şi dacă nu fusese\naprobată formal, nu fusese nici dezaprobată, aşa că bietul Miron\nPompiliu se crezuse în drept să o dea publicităţei.\nMi­aduc aminte cât eram noi de ruşinaţi de farsa ce ne făcuse\ndl. Hasdeu. În localitate, unde, după cum am spus, „Junimea” şi\nConvorbirile aveau mulţi duşmani, toată lumea jubila. Vreo câteva\nzile nu ne aventuram prin locuri unde puteam întâlni adversari.\nTrecând într­o zi pe strada mare, iată că dau peste câţiva fracţionişti.\nCum mă văzură de departe, începură a râde, apoi îmi ziseră:\n— Aşa că a păţit­o Maiorescu al d­voastră cu Direcţia nouă,\ncu „Junimea” şi cu Convorbirile!\nÎn zadar am căutat ca să arăt că dl. Maiorescu n­avea nimic\nce căuta în această farsă şi că cel mult Convorbirile pot fi puse\nîn chestie.\nFracţioniştii făcură şi mai mult haz de rezoanele ce dădeam\nşi nici nu voiau să admită ideea că poezia s­a publicat fără ştirea\nd­lui Maiorescu.\n— Suntem pozitiv informaţi de un membru de la „Junimea”\ncă însuşi dl. Maiorescu a adus­o, el a citit­o şi a găsit­o sublimă.\n— Cine v­a spus asta, spuneţi­mi numele lui?\n— Asta nu se poate, căci nu voim – replicară în cor – ca să\nexpunem pe bietul om la răzbunarea d­lui Maiorescu, căci cine\nnu ştie cât de vindicativ este acest om.\nA trebuit să plec furios, iar fracţioniştii m­au mai privit în\nurmă câteva secunde, făcând mare haz de necazul meu.",
  "*\nEram ruşinaţi şi umiliţi, aceasta e pozitiv. O dovadă am găsit\nşi astăzi de starea mea sufletească de atunci. Răsfoind colecţia\nmea de Convorbiri, am constatat că ultima pagină din numărul\ncel cu farsa este ruptă; pe acea pagină figurase poezia Eu şi Ea.\nNumai după sumarul din capul numărului am putut găsi urma\nunde această poezie este publicată.\nŞi, lucru curios, la mai toate colecţiile vechilor junimişti se\nconstată această suprimare. Ba ceva mai mult, în tabla anuală\nde materii pe anul al V­lea, în zadar caută cineva şi astăzi la\nrubrica „poezii”: Eu şi Ea de Gablitz, căci nu o găseşte.\nAstăzi însă, văd că asemenea mutilări şi suprimări, pornite\ndintr­un sentiment de ruşine, au trebuit o dată mai mult să\nînveselească pe dl. Hasdeu şi cel mai bun lucru ar fi fost ca dl.\nNegruzzi să puie în tabla de materii şi poezia lui Gablitz, Eu şi\nEa, cel puţin asta ar fi echivalat cu „faire bonne mine à mauvais jeu”.\nFăcea bine dl. Maiorescu când se lepăda cu totul de Convorbiri?\nŞi era exact când d­sa declara că: „Nici societatea «Junimea» în\ngenere, nici subscrisul în special nu au nici un amestec la redacţia\nConvorbirilor” – adăugând că „participarea sa la Convorbiri” se\nreduce la articolele subsemnate?\nIa să vedem. Convorbirile literare erau organul recunoscut al\nsocietăţei „Junimea”, erau alimentate aproape în întregime de pana\nmembrilor „Junimei”, foarte puţini colaboratori străini aveau.\nSă iau, de exemplu, anul al V­lea, la întâmplare. Numărul 1\nconţine: Fata de birău, comedie de Slavici, membru al „Junimei”,\nObservări critice asupra gramaticei de Vasile Burlă, membru al\n„Junimei”; Mortua est de Eminescu, idem.\nNumărul 2: acelaşi, plus o poezie de d­ra Matilda Cugler,\nmembra corespondentă a „Junimei”. Zic membră corespondentă,\nfiindcă d­ra Cugler, ca orice alte doamne, nu era primită la\nşedinţele societăţei „Junimea” din Iaşi. Numai târziu, după ce\n„Junimea” se strămută la Bucureşti, numai acolo se făcu inovaţia\nca şi doamnele să fie admise.\nAceastă inovaţie a distrus caracterul vechei „Junimi”, spre\nmarea indignare a d­lui Pogor. În adevăr, o şedinţă de „Junimea”\ncu doamne nu mai semăna deloc cu vechile, veselele şi spiritualele\nşedinţi de la Iaşi, unde fiecare îşi dădea curs vervei fără nici o\njenă şi unde un cuvânt sărat putea să zugrăvească o situaţie\nîntreagă literară sau să constituie o întreagă critică a unei opere.",
  "Numărul 3: Vidra şi Simon, legendă de Bodnărescu, membru\ndin „Junimea”; Martira inimei, critică de Vârgolici, membru al\n„Junimei”, Armonii intime de Iacob Negruzzi; poezii de Scheletti,\nmembru al „Junimei”.\nNumărul 4: Zoia Znirvan, nuvelă de Florantin, membru al\n„Junimei”; O palmă la bal mascat, de Bengescu, membru al „Junimei”\netc., etc.\nŞi aşa mai departe.\nPrin urmare, legătura dintre Convorbiri şi „Junimea” era absolut\nintimă. Mai mult, Convorbirile la început nu se puteau susţine\nprin ele înseşi, membrii „Junimei” cei cu dare de mână cotizau\nca să acopere deficitul. Iată deci o legătură şi materială între\n„Junimea” şi Convorbiri.\nDar dacă ar fi fost numai atâta! Mai toate bucăţile care se\npublicau în Convorbiri erau citite la „Junimea”, iar studiile lungi\nşi fastidioase, cum erau cercetările limbistice, dacă nu se citeau\ntoate în întregul, dar desigur se citea începutul, pentru ca\n„Junimea” să­şi facă o idee de modul cum autorul înţelege a\ntrata o chestie.\nEste drept că în Convorbiri se publicau câteodată şi unele\nlucrări cari nu fusese citite în „Junimea”, aceste însă erau foarte\npuţin numeroase; pentru timpul cât am stat la „Junimea” aş\nputea să le număr pe degete. Este drept, de asemenea, că dl.\nNegruzzi publica câteodată chiar lucrări refuzate de „Junimea”,\ndar şi aceste într­un număr neînsemnat. Şi dovadă că „Junimea”\navea ea în definitiv direcţia generală a Convorbirilor este, când\ndl. Iacob Negruzzi venea seara la şedinţă, era primit cu strigăte\nşi dezaprobări de membrii marcanţi ai „Junimei” care îi reproşau\npentru ce publică toate prostiile. La care dl. Negruzzi răspundea,\nadresându­se mai cu seamă d­lui Pogor:\n— Tu nu ştii să faci altceva decât să cârteşti; tu n­ai dreptul\nsă vorbeşti, căci dacă la un an o dată traduci o poezie...\nO discuţie pe această temă foarte înflăcărată se încingea, iar\ndl. Pogor, în lipsă de alte argumente, ajungea la lucruri cam\nabsurde, când îi zicea d­lui Negruzzi:\n— Dacă n­ai lucrări bune atunci închide Convorbirile, în tot\ncazul scoate un număr la o lună sau două, iar nu­mi da la fiecare\n15 zile drept literatură, hârtie înnegrită.\nDl. Negruzzi la acestea dădea din umere şi zicea cu dispreţ,\nadresându­se la noi:\n— Cu Pogor nu se poate discuta.",
  "Ceva mai mult. Dacă studiile sau alte lucrări de natura aceasta\nnu se prea citeau, poeziile care se publicau în Convorbiri, mai\ntoate erau citite la „Junimea”. Seara când venea dl. Negruzzi,\nşedinţa începea cu această parte. După ce d­sa îşi descărca carul\ncu minciunile, scotea din buzunar corespondenţa revistei pe care\no citea, iar „Junimea” hotăra ce să se publice şi ce nu – bineînţeles\ncă aceasta nu obliga numaidecât pe dl. Negruzzi, dar moralmente\ndesigur că­l obliga.\nÎncă ceva. Vădit că Convorbirile aveau o direcţie, fie în cercetări\ncu caracter deosebit, fie în poezie. Această revistă îşi avea estetica\nei, nu se publicau decât poezii scrise în genul şi în felul esteticei\nrevistei. Citiţi Convorbirile din cei dintâi ani şi veţi vedea că nu\ne disonanţă din punct de vedere estetic a lucrărilor poetice\npublicate. O dovadă este chiar farsa d­lui Hasdeu; dacă acest bărbat\nplin de spirit ar fi voit ca să facă o farsă Convorbirilor trimi ţând o\npoezie scrisă în genul lui Gheorghe Sion sau a lui Tăutu, desigur\ncă nici chiar Miron Pompiliu nu ar fi publicat­o, pentru că toţi\nmembrii „Junimei”, de la mare până la mic, aveau o concepţie\nprecisă asupra ceea ce este poezie şi înlăturau de la prima citire\norice producţie poetică care ar fi lovit în acea concepţie.\nLa „Junimea” erau în favoare poeziile în felul lui Eu şi Ea de\nGablitz şi în aceasta a consistat fineţa farsei d­lui Hasdeu.\nFiind aşa, este întrebarea: acea concepţie a poeziei de care\nvorbesc, acele regule estetice ale „Junimei”, cine le propagase,\ncine le stabilise, cine le cristalizase în articole sobre de cuvinte\nşi pline de miez? Dl. Maiorescu.\nApoi când redacţia Convorbirilor – admiţând că ea era indepen­\ndentă – adoptase ca normă de critică teoriile estetice ale d­lui\nMaiorescu, era oare generos şi drept din partea d­sale ca cu ocazia\nunei păcălituri să­şi degajeze orice răspundere de Convorbiri şi\nsă arunce meritul cât şi responsabilitatea (în acest caz nu era\nvorba de merit) numai asupra d­lui Negruzzi?\nIată de ce răspunsul d­lui Maiorescu nu a satisfăcut pe nimeni.\nN­a putut satisface Convorbirile, de care dl. Maiorescu se lepăda\naşa de uşor. N­a putut satisface pe duşmanii săi personali, căci\naceia ştiau, ca şi mine şi ca oricine, strânsa legătură dintre dl.\nMaiorescu şi „Junimea”, dl. Maiorescu şi Convorbirile literare.\nUn singur lucru este drept şi fără replică în răspunsul d­lui\nMaiorescu, acela că d­sa nu era în oraş şi nu participase la\n„Junimea”, nici n­avusese cunoştinţă de poezia Eu şi Ea. Acest\nlucru ar fi fost suficient pentru toţi oamenii de bună­credinţă,",
  "şi dl. Maiorescu putea, după cum a şi făcut, să stabilească faptul\nmaterial al lipsei sale din Iaşi. Făcând aşa, d­sa îşi degaja răspun­\nderea fără să o arunce pe spatele altuia şi n­am fi văzut decla­\nrându­se un lucru greu de crezut, un lucru chiar penibil, acela\ncă între dl. Maiorescu şi Convorbiri nu exista nici o legătură.\nXV\nTot Direcţia nouă\nÎn timpul acesta dl. Maiorescu continuă în linişte publicarea\nlucrărei sale Direcţia nouă. Desigur că, cu toate încriminările care\na stârnit, şi această lucrare a d­lui Maiorescu a avut asupra spiritului\ndin ţară un efect salutar. Asupra mea desigur că a avut acest\nefect, după cum voi arăta îndată, vorbind de prima mea scriere.\nDl. Maiorescu de la poeţi în Direcţia sa nouă trece la prozatori.\nAici era mai greu, căci Convorbirile literare nu pusese în evidenţă\ndecât debutanţi şi e greu ca cu debutanţi să poţi pretinde a forma\no şcoală. În genere, o şcoală literară totdeauna nu se desenează\ndecât după ce cei care o indică sunt în maturitatea talentului\nlor; orice începuturi, fie cât de fericite, pot da indicaţiuni, dar\nnu pot determina ceva hotărât, şi şcoala aşa ceva însemnează.\nÎn privinţa Direcţiei nouă a poeziei, dl. Maiorescu avusese un\nom de mâna întâi, cu totul de mâna întâi, pe Vasile Alecsandri;\nputea, prin urmare, ca să pună în jurul său pe Eminescu şi\nBodnărescu şi să­i boteze cu numele de Direcţia nouă. Dar la proză?\nAici, o mai repet, era mai greu. Ca prozatori în genul literar\npropriu­zis Convorbirile n­aveau decât pe dl. Iacob Negruzzi şi pe\ndl. Nicu Gane, dacă exceptez pe abundentul Bodnărescu, care fusese\nclasat deja printre poeţi. Ba mai era încă unul, era dl. Slavici, care\npe lângă studiul său asupra maghiarilor, publicase câteva poveşti\npopulare şi o nuvelă sau două. Ca scriitori în diferite genuri era\ndl. A. Xenopol, desigur cel mai important, Burlă, Vârgolici etc.\nCu aceştia dl. Maiorescu nu putea să se prezinte în noua sa\ndirecţie, numai cu ei, căci fiecare şi­ar fi pus întrebarea: Cum?\nAdică până la d­nii de mai sus România nu produsese nimic în\nproză? Acest lucru îl simţeşte autorul, de aceea, în Direcţia nouă,\nproza începe cu trei autori care n­aveau nimic de comun cu",
  "Convorbirile, dar pe care nu putea să­i treacă cu vederea, anume:\nOdobescu, Strat şi Marţian.\nAlegerea era nimerită şi dreaptă; desigur că Odobescu a fost\ncel mai bun scriitor din generaţia de înainte de 1860, dacă\nexceptez pe Bălcescu. Înainte de toate el era om de gust în tot\nce făcea şi scria. Când am început a mă ocupa cu chestii de\nliteratură şi de ştiinţă şi am vrut să cunosc ce se scrisese în\nromâneşte în această privinţă, mi­am procurat imediat Revista\nromână a lui Odobescu pe toţi anii, mi se pare cinci ani. Ei bine,\nam fost foarte plăcut surprins de tonul deosebit, felul ales şi\nelegant, precum şi de oarecare profunditate relativă de gândire\nce am găsit în acea revistă, desigur cea mai bună ce apăruse\nînainte de Convorbirile literare, măcar că genul literar nu era\nspecialitatea acelei reviste.\nNu aceeaşi impresie am putut avea citind Analele statistice în\ncare se distinsese Marţian. Nimic deosebit nu izbeşte în citirea\nlucrărei lui Marţian, nici o chestie economică nu se vede puternic\ntratată, nici vederi mai deosebite.\nNu înţeleg nici acuma pentru ce dl. Maiorescu îi aminteşte\nnumele, numindu­l neuitatul Dion Marţian, fără ca de altmintrelea\nsă insiste asupra lucrărei aceluia.\nÎnţeleg foarte bine pentru ce îl pune pe Strat în Direcţia nouă;\nStrat aparţinea „Junimei”. Strat publicase o economie politică foarte\nelementară, un rezumat al principiilor de economie politică de\npe vremea aceea, nimic extraordinar. A, ne zice însă dl. Maiorescu,\nacel tratat de economie politică, ca toate tratatele, era o introducere,\nşi în acea introducere se poate vedea spiritul Direcţiei noi. Nu\nmai am lucrarea lui Strat şi mi­aduc aminte în mod foarte vag\nde acea introducere; n­aş putea prin urmare spune nimic pozitiv,\ndar mai că aş paria că nu era mare lucru de dânsa.\nStrat însă făcea politică şi făcea politică junimistă; a fost\nministru de finanţe în guvernul lui Lascăr Catargiu, luptător\nalăturea cu d­nii Carp, Maiorescu şi ceilalţi, toate aceste explică\ncu prisosinţă pentru ce figurează în Direcţia nouă.\nDl. Maiorescu era prea fin şi pătrunzător pentru ca punând\nînainte în proză numile de mai sus, să cadă în exageraţiune;\ncriticul fin şi dificil nu putea ca să distribuiască elogii fără\nrezervă unor scriitori, care erau încă la începutul carierei lor. Pe\nurmă este drept ca să spun că ceea ce criticase cu privire la\ntrecut nu fusese lipsa de talent şi de cunoştinţe a lucrătorilor\nîn ogorul naţional, ci patriotismul umflat şi lipsa de bună­credinţă.",
  "Prin urmare, dl. Maiorescu când vine la proză nu recomandă pe\nd­nii Marţian, Strat, Slavici, Xenopol, Burlă, Vârgolici, Iacob\nNegruzzi ca scriitori de talent, ci ca oameni care au cunoştinţă\nde ceea ce scriu, însufleţiţi de lealitate şi sinceritate.\nŞi din acest punct de vedere autorul avea dreptate, căci dacă\ndl. Maiorescu prin criticele sale a căutat să tindă la un rezultat,\npe care l­a obţinut în cea mai mare parte, a fost acela că a biciuit\nunde a văzut rea­credinţă sau falşul patriotism, aprobând tot ce\npornea dintr­un spirit sincer şi dintr­o lucrare conştiincioasă.\nAm spus mai sus că dl. Maiorescu a avut în această privinţă\no mare influenţă asupra mea. Nu ştiu în ce direcţie m­aş fi\nîndreptat, dacă n­aş fi fost călăuzit de lucrările sale.\nIa să analizez puţin acest lucru. Să­mi închipuiesc că eu n­aş fi\nfost la Iaşi, în acest centru în care „Junimea” domina, şi că mi­aş\nfi făcut studiile în Bucureşti. Prin aplicaţiunea naturei mele la\nstudii, cercetări şi analize, desigur că aş fi căutat să mă lipesc\npe lângă vreun om cu vază ştiinţifică sau să particip la una din\nsocietăţile literare şi ştiinţifice care existau la Bucureşti. În aseme­\nnea condiţie, aş fi scris eu, în spiritul pe care­l voi arăta, studiul\nasupra atârnărei sau neatârnărei românilor în diferite secole? Aş fi făcut\ncritica Istoriei critice a d­lui Hasdeu, din acel punct de vedere din\ncare am făcut­o? Iată o chestie la care e foarte greu să răspund.\nPrin natura spiritului meu este drept că urăsc exageraţiunile,\numflăturile naţionaliste precum şi falşificările istorice; dar ştiu\neu ce ar fi putut să se întâmple şi cu mine dacă aş fi trăit într­o\natmosferă în care asemenea lucruri erau obicinuite?\nTrebuie însă să fiu sincer, nu spre lauda mea ci a lucrurilor cum\nau fost. Începusem a mă ocupa cu tot felul de studii, după cum\nam arătat în partea întâia a acestor amintiri, încă din liceu, în tot\ncazul, îndată ce am intrat în universitate. Vreo doi­trei ani am fost\nmai mult adversarul mişcărei de la Convorbirile literare decât parti­\nzanul, şi am spus de ce: din cauze mai mult politice, nu simpati­\nzam cu politica junimistă. Am trăit aceşti ani în atmosfera liberală –\nfracţionistă – în acea şcoală a lui Bărnuţiu, a lui Cipariu, sau mai\nbine în şcoala naţionalistă, care era absolut dominantă, şi cu toate\nacestea n­am fost serios atras de asemenea şcoală, nici nu mi­am\npierdut libertatea mea de judecată, după cum voi arăta îndată.\nBa ceva mai mult, faptul că deşi nu simţeam simpatie pentru\n„Junimea” m­am dus la ea dovedeşte că era o afinitate naturală\nîntre felul meu de a lucra şi înţelege cu acela al „Junimei”, pe\ncare dl. Maiorescu îl propaga în diferitele sale lucrări.",
  "Partea a III­a",
  "I\nÎntâia mea scriere la „Junimea”\nAbia intrasem la „Junimea”, de şase luni, când m­am şi prezentat\nîntr­o seară cu un rulou voluminos de hârtie; era întâia mea\nlucrare, intitulată: Studii asupra atârnărei sau neatârnărei românilor\nîn diferite secole. Titlul era lung şi greoi, pe lângă aceasta el nu\ncorespundea exact conţinutului, dar trebuie să fiu drept pentru\nmine. În genere cărţile cuprind mai puţin decât titlul promite.\nÎn studiul meu, titlul conţinea mai puţin decât cuprinsul.\nAm intrat la „Junimea” în acea seară, fără nici o emoţiune;\nse ştia deja că am să aduc un studiu relativ la români. Asemenea\nmaterie era o noutate la „Junimea”, unde lipseau scriitori pentru\nistoria românilor şi unde se ştia că numai doi membri, Lambrior\nşi cu mine, ne ocupam cu asemenea chestii.\nCând junimiştii văzură ruloul voluminos, începură în glumă\na protesta, iar dl. Pogor cu spiritul său glumeţ mă întrebă:\n— Toate aceste pagine sunt privitoare numai la istoria românilor?\n— Desigur, răspunsei râzând.\n— Curios, replică el, nu­mi puteam închipui că se poate scrie\natâta despre istoria românilor.\nDin contră, dl. Negruzzi se uita cu aviditate la manuscript,\npe urmă l­a luat în mână, l­a cântărit, şi a rămas satisfăcut, căci\ndupă socoteală, lucrarea putea să intre în trei numere a Convor­\nbirilor, umplând mai mult de a patra parte din revistă.\n*\nCum ajunsesem să scriu acest studiu? Desigur că nu în cele\nşase luni de când intrasem la „Junimea”. Lucrarea, fără să aibă\nvaloare, presupunea prea multe studii prealabile, prea multe\ncercetări chiar grăbite, ca să se poată admite lucrul acesta.",
  "Cu doi ani înainte, adică în 1870, când aveam abia 20 de\nani, studiul Istoriei naţionale mă atrăsese în mod irezistibil şi\niată cum; îmi căzuse în mână istoria românilor de Heliade şi,\ncitind­o, fusesem aşa de surprins de o mulţime de insanităţi\nasupra lucrurilor pe care le învăţasem în liceu, încât mi­am zis:\nia să citesc şi alţi istorici de ai noştri; şi ei sunt tot ca Heliade?\nŞi notaţi că Heliade era un magistru, cu o reputaţie universală\naproape necontestată. Am început pe urmă a citi scrierile d­lui\nUreche, care nu m­au mulţumit, de asemenea, deloc. În istoria\nbătrânului Laurian, erudiţii, acte şi documente erau multe, dar\ndirecţiunea spiritului autorului era aşa de neadmisibilă, încât\ntema nu era de admis. O dată pe această cale, m­am apucat de\ncitit tot ce scriau contimporanii şi anume d­nii Misail, Tocilescu,\nTeodorescu, Sion etc. Printre aceştia era unul singur care făcea\nexcepţii prin vastele lui cunoştinţi istorice, prin ştiinţa limbei\nslavone, cheia cu care deschidea enigma ce pentru noi conţinea\ndocumentele domnilor noştri, printr­o inteligenţă vie şi pătrun­\nzătoare. În faţa d­lui Hasdeu şi a marilor sale calităţi, am rămas\nîntâi fascinat; el relua platforma istorică aşa cum fusese pusă de\nceilalţi scriitori, aducea un material vast şi variat, aşa că pentru\nmine, băiet care trebuia să am o călăuză, cel puţin, dacă nu o\ncălăuză, o indicaţie, dl. Hasdeu reprezenta ştiinţa istorică docu­\nmentară. De aceea, la început m­am oprit înaintea lui neîndrăz­\nnind ca să mă ating. Este drept că cu toată admiraţia pe care o\naveam pentru dl. Hasdeu, felul său de argumentaţie, modul de\na tălmăci şi de a exploata numeroasele izvoare istorice de care se\nservea, concluziile pe care le trăgea, nu mă mulţumeau; simţeam\ncă este ceva forţat şi exagerat dacă nu denaturat în surprinzătoarele\nsale studii.\nÎmi ziceam în mine că ori sunt mărginit la minte, ori în caz\ncontrar eu aş fi făcut o altă întrebuinţare şi aş fi ajuns la alte\nconcluzii decât acele ale d­lui Hasdeu. Dar încă o dată, repet,\naceste reflecţii le păstram pentru mine; însă în acelaşi timp\nm­am hotărât ca să mă ocup cu chestiile pe care ceilalţi istorici\ncunoscuţi le tratau în mod curent.\n*\nUn lucru mă izbea în cărţile istoricilor noştri: cele mai multe\nfapte afirmate pe lângă că nu erau motivate, dar chiar nici nu\nse spunea origina de unde ele erau luate, afirmări, simple afirmări,",
  "pe care trebuia să le crezi pe cuvânt şi pe care să le transmiţi\nşi tu altora.\nŞi atunci mi­am zis: ia să caut, ia să văd, de unde sunt ele\nluate? Poate ele au o origină întemeiată? Iată cum am ajuns să\nmă ocup de istoria românilor în izvoarele ei cele mai vechi. Am\nînceput, prin urmare, a citi cronicarii moldoveni şi munteni, pe\ntoţi fără deosebire, şi această citire a fost pentru mine o adevărată\npetrecere sufletească; mai ales cronicarii moldoveni, cu mult mai\nînvăţaţi şi superiori celor munteni. M­am afundat în cronicele\nbătrânului Ureche, ale lui Miron Costin, Neculcea şi ceilalţi.\nDimitrie Cantemir nu­mi plăcea, mi­a făcut efectul nedocumen­\ntat, pretenţios, inventând fapte şi obiceiuri. Cantemir scrie cu\npretenţie de istoric, fapte şi obiceiuri. Am citit cronicarii munteni,\npână şi pe Dionisie Clisiarcul, apoi m­am suit încet la cei întâi\nistorici români, de la sfârşitul veacului al XVIII­lea şi începutul celui\nal XIX­lea, la Petru Maior, la Samuil Clain şi în fine la Şincai,\naceastă vastă şi informă colecţie de fapte, notiţe, documente, în\ncare te pierzi dacă nu ai un fir conducător, dar în care găseşti\nlucruri preţioase şi adevărate, alăturea cu altele de fantazie.\nAstfel că într­un moment dat eram stăpân pe tot ce se scrisese\nca istorie română, începând de la cei mai vechi cronicari şi până\nla Misail şi Sion. Se înţelege că nu neglijasem deloc toate colecţiile\nde documente şi hrisoave. Aşa Magazinul istoric al d­lui Bălcescu,\nfoarte preţios; Tezaurul de monumente istorice al d­lui Papiu Ilarian;\nUricarul d­lui Codrescu şi Arhiva istorică mai cu seamă, a d­lui\nHasdeu, erau răsfoite zilnic de mine.\nO paranteză. O reputaţie absolut meritată este a lui Bălcescu.\nBălcescu pentru mine este întemeietorul criticei în istoria noastră\nşi acel care a ştiut să se ridice ca să concretizeze fenomene sociale\nla noi, cu o lărgime de vederi şi cu o pătrundere care îl fac să aibă\nun loc deosebit printre istoricii noştri. Studiile sale publicate în\nMagazinul istoric, privitoare la armata românilor în decursul veacu­\nrilor, la chestiile sociale­economice cu privire la ţărani, istoria\nlui Mihai Viteazul şi altele, caracteriză pe acest mare scriitor, care\nera în acelaşi timp un om cu judecată absolut sigură. La Bălcescu\npoţi astăzi găsi erori numai unde n­a posedat întregul material\nşi n­a avut la dispoziţie toate documentele care s­au descoperit\nmai târziu, dar de câte ori Bălcescu a avut tot materialul asupra\nunei chestii, judecata lui rămâne şi astăzi nezdruncinată.\nAceasta numesc istorie şi pe asemenea oameni îi numesc\nistorici, iar nu pe toţi cei care, stăpâniţi de o idee de multe",
  "ori absurdă, caută să documenteze cu izvoare care nu au nici o\nlegătură.\nÎnchid parantezul.\nIată­mă deci în curent cu tot ce se scrisese relativ la istoria\nnoastră. Era aceasta de ajuns? În afară chiar de tinereţea mea, care\nşi ea trebuie luată în consideraţie, desigur că am simţit alte lipsuri\nchiar de la început. Nu ştiam limba slavonă şi fără dânsa îmi era\nimposibil să intreprind orice lucrare mai serioasă; necu noştinţei\nacestei limbi atribuiam, chiar şi atunci, toate greşelele şi lacunile\ndin istoricii noştri, precum şi necunoştinţei izvoarelor în limba\nlatină, italiană şi alte limbi aflate în arhivele neexplorate a diferi­\ntelor ţări vecine. Ceva mai mult, mai era şi necunoştinţa istoriei\nturcilor, care atâtea veacuri fusese în strânse legături cu a noastră.\nAm căutat cu slabele mijloace de care dispuneam să­mi\nprocur tot ce puteam; aşa mi­am adus istoria Imperiului Otoman,\ncolecţia cea mare. Apoi m­am cufundat1 în istoria bizantină, în\nistoria ruşilor şi a polonilor, dar toate acestea erau insuficiente.\nNu ştiam limba slavonă. Documentele noastre, înainte de veacul\nal XVII­lea, erau ieroglife pentru mine. Aşteptam cu nerăbdare\nsă­mi sosească Archiva istorică a d­lui Hasdeu pentru ca cu lăcomie\nsă citesc traducerea a vreo câteva hrisoave făcute de dl. Hasdeu.\nIar acele documente îmi sugerau tot felul de idei de cercetare\nşi tot felul de ipoteze istorice, pe care nu puteam ca să le verific\nsau să le tratez, fiindcă eram la discreţia d­lui Hasdeu, care mă\npusese pe mine, flămândul, la o porţiune modestă, de câteva\ndocumente traduse la fiecare două săptămâni.\nŞi dacă voiţi ca să îmi ştiţi părerea mea intimă: una din\ncauzele care m­au făcut mai târziu să părăsesc cercetările istorice\nşi studiarea trecutului nostru, a fost desigur şi aceea că nu cunoş­\nteam limba slavonă.\nŞi acum îmi aduc aminte câte scrupule mi­au tulburat liniştea\nşi mă puneau în stânjineală, dacă trebuie să scriu ceea ce începusem\na gândi. Este o curioasă stare sufletească ca cea în care eram în\n1872. Să scriu, îmi ziceam, adevărul asupra atârnărei sau neatâr­\nnărei românilor? Asupra acestui lucru, ideile susţinute de toţi\nistoricii fără deosebire, chiar şi de Hasdeu erau următoarele;\nromânii, după retragerea legiunilor în Mesia, de către împăratul\nAurelian, rămaseră în Dacia; în timpul multelor şi variatelor\nnăvăliri ei se retraseră la munţi şi în văile Carpaţilor duseră o\n1. În text: confundat (n.ed.).",
  "viaţă de păstori, fără să fie în contact cu popoarele barbare\nnăvălitoare. În munţii noştri deci, coloniştii romani se dezvoltară,\nacolo îşi păstrară limba, moravurile, datele juridice, departe de\norice contact şi orice amestec; barbarii nu străbăteau până în munţi\ncăci nu aveau ce căuta. Din când în când un toi de năvălitori\ndispăreau, românii se scoborau din munţi şi voiau să facă un\nstat politic, dar alţi barbari năvălitori îi sileau să se retragă. Aşa\ns­a petrecut 12 veacuri. În fine, ultima năvălire a fost aceea a\ntătarilor din veacul al XII­lea şi poate cea mai teribilă, căci ea\na năpustit totul. În fine, tătarii se retraseră la începutul veacului\nal XIII­lea din aceste ţări. Românii văzând că au scăpat şi de\nacest puhoi de duşmani, începură cu timiditate a ieşi din văile\nmunţilor, a stabili sate şi oraşe în câmpii, a se constitui în\nasociaţii, ducate, republice, atât în Muntenia cât şi în Moldova.\nÎn fine, iată că Radu Negru vine din Făgăraş, şi Bogdan Dragoş\ndin Maramureş şi înfiinţează cele două state, Moldova şi Valahia.\nAceasta era istoria înainte de descălicare.\nDe aici înainte, lucrurile erau încă şi mai simple. Radu Negru\nînfiinţează un stat independent ca şi Bogdan Dragoş, state puter­\nnice care resping cu indignare pretenţiile ungurilor şi a polonilor\nde a­i face să le cunoască suzeranitatea, în special domnii Valahiei\ntrec în Transilvania şi cuceresc Almaşul şi Făgăraşul, iar pe\npoloni domnii noştri îi ţin în frâu. Aceasta, până când sosim în\nveacul al XIV­lea, unde istoria devine sigură şi necontestată.\n*\nFaţă cu aceste date categorice, eram pus, o repet, în mare\nîncurcătură. Îmi procurasem mai mulţi autori unguri şi poloni,\nprecum şi mă abonasem la o revistă a istoriei oraşului Lemberg,\nvechiul Löw. În istoricii străini am găsit date şi acte, din care\nrezulta, în ce priveşte începutul statelor noastre moderne, că\nacel început a fost altfel decât istoricii noştri îl arătau. Aşa de\nacolo am văzut, cu surprindere, că Moldova a fost totdeauna\npopulată în partea ei de la câmp, iar oraşe ca Galaţi, Bârladul\netc. având o vechime foarte adâncă; ba mai mult, am constatat\ncă în Moldova fusese mai multe ducate cu principi, a căror nume,\nprecum şi alte împrejurări denotau o origină străină, ducate care\natârnau politiceşte de Galiţia.\nÎn Valahia, am citit atunci pentru prima oară faimosul hrisov\na lui Bella al IV­lea, prin care dădea Valahia cavalerilor teutoni",
  "ca s­o apere în contra tătarilor. Pe urmă, într­un fel de registru\nde la Lemberg, păstrat din vechi, necontestat ca autenticitate,\nam văzut că domnii moldoveni din timpurile de la începutul\nconstituirei Moldovei ca stat, recunoscuse suzeranitatea regilor\npoloni, fiind vasali în accepţiunea medievală a cuvântului. Aşa\nla suirea fiecăruia pe tron. Domnul trebuia să se ducă şi să\ndepuie omagiu şi jurământ de fidelitate regilor Poloniei. Legă­\nturile de vasalitate erau aceleaşi care domneau încă în toată\nEuropa; ei erau obligaţi ca la fiecare război al Poloniei să dea\nun mic corp de armată suzeranului ca ajutor.\nMare decepţie pentru mine; eu citisem în istoricii noştri cum\ncă regele Poloniei, strâmtorat, ceruse de la Alexandru cel Bun\najutor, pe care Alexandru îi dădu. Acest mic corp de armată se\ndistinse la bătălia de la Marienburg, lucru care a dat ocazie\nistoricilor noştri ca să laude generozitatea lui Alexandru cel Bun\nşi vitejia românilor. Când colo ce să văd? Văd că Alexandru cel\nBun ca vasal leal şi fidel dăduse, conform regulelor feudale,\najutorul suzeranului său, regele Poloniei.\nAcelaşi lucru în ceea ce priveşte domnii munteni cu regii unguri.\nSupremaţia acestora asupra Munteniei în secolul al XIII­lea ieşea\nîn evidenţă din toate actele şi documentele pe care le studiasem.\nUn lucru mă tulbura mai mult, pentru ce domnii munteni se\nintitulau duci ai Almaşului şi ai Făgăraşului. Istoricii, împreună\ncu d. Hasdeu răspundeau, fiindcă acei domni cucerise cu sabia\nAlmaşul şi Făgăraşul şi se menţineau acolo cu puterea. Mie îmi\nera imposibil să admit acest lucru. Altă întrebare: de ce toţi acei\ndomni se intitulau domnii Ungro­Vlahiei? Istoricii noştri răspun­\ndeau că acest titlu constituia o umilinţă pentru unguri, de vreme\nce el arătă că domnii aveau stăpânire şi în Ungaria.\nPentru mine, care vedeam limpede relaţiile vechi de suzera­\nnitate şi vasalitate între Muntenia şi regii unguri, nu mă împăcau\ndeloc aceste explicaţii şi vă mărturisesc, câte nopţi şi câte zile\nam petrecut gândindu­mă, sucind şi răsucind cărţile, cu toată\nbuna­voinţă ce aveam de a fi de aceeaşi părere cu istoricii noştri\nşi, cu mare părere de rău, nu puteam ajunge la aceeaşi concluzie.\nÎn serile când mă duceam la „Junimea”, comunicam prietenilor\nimpresiile mele asupra acestor chestiuni; o dată chiar m­am adresat\nşi d­lui Maiorescu, arătându­i încurcătura mea sufletească.\nD­sa îmi zise.\n— Eşti convins de ceea ce crezi?\n— Da, răspunsei eu.",
  "— Credinţa dumitale este bazată pe documente şi acte sigure?\n— Da, adăogii eu.\n— Apoi atunci te sfătuiesc să spui adevărul, aşa cum îl ştii\nşi­l crezi, fără să te preocupi de ceea ce se va întâmpla, adevărul\nînainte de toate.\n*\nDar dacă ar fi fost numai aceste dificultăţi istorice, n­ar fi\nfost nimic; mai mult sau mai puţin, avem destule date ca să le\nputem rezolva, e drept în mod foarte superficial, dar rezolva;\ndar spiritul meu neastâmpărat a alunecat într­un domeniu mult\nmai complicat, în care lipsa de orice documente făcea imposibilă\norişice cercetare. Atunci am priceput acel neastâmpăr al creierului\nomului, observat la copiii mici, până la metafizici, căci copiii\nsunt adevăraţi metafizici, de vreme ce ei pun părinţilor toate\nchestiunile fundamentale şi nerezolvate încă, privitoare la lume,\nprecum: cine a făcut pământul, ce este luna, cine a făcut luna\netc. Zic că atunci am înţeles neastâmpărul metafizicilor şi că\nîntrebarea ce­şi pun ei, asupra cauzelor primordiale şi finale ale\nlumei, este născută în spiritul omului de a voi să ştie orice, şi\nnumai o disciplină mentală îl poate îngrădi.\nÎn adevăr, istoria românilor aşa cum era admisă din veacul\nal III­lea până la al XII­lea nu mă satisfăcea deloc. E uşor de\nzis, că românii în cursul acestor veacuri au stat la munţi în afară\nde orice contact cu cele şase sau şapte invaziuni, e uşor iarăşi\nşi comod de susţinut că romanii venind în Dacia au nimicit pe\ntoţi locuitorii autohtoni şi toate acestea pentru a trage concluzia\ncă noi ne scoborâm din linie dreaptă de la romani şi că nici o\ninfluenţă sau contact străin nu ne­a contaminat.\nCitind şi recitind aceste lucruri îmi ziceam: foarte bine să le\nadmit, fiindcă nu am documente contrare; dar dacă ar fi aşa,\natunci cum să explică că limba noastră cuprinde o mulţime de\nelemente slave, precum şi de o altă origine într­o însemnată\ncantitate? Cum se explică că noi avem foarte multe obiceiuri,\ndatine, poveşti, tradiţii în comun cu popoarele străine şi mai\nales cu cele slave? Cum se explică că numele de localităţi, chiar\ndin munţii unde se pretinde că am stat un şir de veacuri, sunt\nde origină străină şi mai ales slavă? Cum se explică, cu un\ncuvânt, o mulţime de lucruri neexplicabile, cu teoria simplistă\na istoricilor noştri?",
  "Fericeam pe unii autori cari văd de la început lucrurile care\nau de tratat foarte simplu, ei ştiură a înlătura dificultăţile şi de\na nu fi tulburaţi de obiecţiunile pe care ar fi fost natural să şi\nle facă ei însuşi. Cu mine s­a întâmplat altfel; voiam să scriu\nceva, aveam câteva idei fundamentale, dar nu eram pregătit\npentru a le rezolva, iar numărul întrebărilor fără răspuns era\nmult mai mare decât acela la care puteam să dau unul.\nIată câteva îndoieli ce am avut atunci.\nTeoria istoricilor noştri, cum că toţi românii s­au retras în\nmunţi, după ce barbarii au ocupat câmpiile, îmi era imposibil de\nadmis. Cine ştie modul cum se făceau năvălirile goţilor, pacina­\nţilor etc. şi cine cunoaşte tenacitatea locuitorilor cultiva tori de\npământ, a suferi asemenea invazii fără să emigreze, îşi poate uşor\nexplica şederea românilor în Dacia şi după părăsirea provinciei\nde romani, prin urmare susţinerea istoricilor români că noi am\nrămas în mare parte de a stânga Dunărei este întemeiată. De ce\nînsă pretind ei că cu toţii ne­am retras la munţi! Dintr­un punct\nde vedere de patriotism şi de conservare naţională ei ziceau în\nmintea lor: că un popor de origina nobilă, ca cel român, nu e bine\nsă mărturisim că el a fost amestecat cu diferite popoare năvăli­\ntoare, căci aceasta ar fi însemnat că el nu şi­a putut păstra puritatea\nlui originală. Patrioţii de atunci – şi istoricii nu erau decât patrioţi –\nnu voiau să mărturisească acest lucru, nu o voiau în interesul\nideei naţionale, în interesul politicei noastre de stat modern; iată\nde ce recurgeau la subterfugiul retragerei la munţi. Aceste cuvinte\nn­au, dacă le examinezi, nici măcar înţeles; ce înseamnă retragerea\nla munţi, de unde încep munţii şi unde sfârşesc? Cine nu ştie că\nmunţii noştri sunt mici şi accesibili în toate părţile; te duci la\nmunte ca şi cum te­ai duce în orice altă parte, văile fiind nişte\nadmirabile drumuri naturale. Munţii nu conţin mijloace de apărare,\ndacă nu presupui că cineva nu se ascunde în pădurile inpenetrabile.\nDar se poate închipui o populaţie cel puţin de câteva sute\nde mii de suflete, trăind în mijlocul pădurilor, fără nici o deschi­\ndere înspre văi, fără nici un mijloc de existenţă?\nPe de altă parte, trebuie să ne închipuim pe năvălitori foarte\ntimizi, dacă admitem că ei se opreau înaintea oricărui deal şi\nnu îndrăzneau să se hazardeze pe cursul râurilor sau al păraielor\ndin cauza pădurilor înconjurătoare! Cuvintele deci „retragerea\nla munţi”, ziceam eu mai târziu într­un studiu asupra istoricilor\nromâni, sunt mai mult o metaforă, sunt mai mult o protestare\nîn contra amestecului străin, decât un adevăr istoric.",
  "Dar iată că nici istoricii străini nu erau mai rezonabili decât\nai noştri şi se înţelege foarte bine de ce; istoricii noştri de atunci\nfăceau politică, politică de actualitate cu ocazia cercetărei trecu­\ntului; istoricii austriaci şi mai cu seamă unguri nu se lăsau mai\npe jos şi ei făceau în lucrările lor, aşa­numite de ştiinţă, tot\npolitică. Reprezentantul acelei şcoli, pe la 1873 şi 1874, desigur\ncă a fost Rössler, care a scris o carte, Romenische Studien.\nImediat mi­am procurat­o şi fiindcă nu ştiam decât foarte\npuţin nemţeşte, am făcut apel la un prieten al meu Cernescu,\nromân din Bucovina, ca să­mi citească şi să­mi traducă cartea.\nEra nostimă scena, şi acum mi­o aduc aminte: Cernescu venea la\nmine, eu luam un creion şi hârtie, el traducea liber, sărind lucru­\nrile mai neinteresante. Când era ceva mai însemnat traduceam\nîmpreună, cerându­i explicaţii, în acelaşi timp notând toate ideile\nce mă izbeau. Într­un moment sar în sus şi îl întreb pe Cernescu:\n— Îi adevărat ce citeşti, nu­i vreo greşeală?\n— Desigur că nu, îmi răspunse.\n— Asta e o enormitate mai mare decât susţinerea istoricilor\nnoştri cu retragerea la munţi.\nCe era? Era că ajunsesem cu citirea la capitolul în care Rössler\npretinde că românii, toţi românii până la unul, s­au retras înaintea\ngoţilor, trecând Dunărea şi stabilindu­se în Mesia. Cu alte cuvinte\nşi profesorul, mi se pare de la Universitatea din Viena, cădea\nîntr­o susţinere absolut imposibilă.\nCând mi­aduc aminte, îmi vine să mă mir de activitatea mea\nfebrilă. Am luat imediat cataloagele diferitelor librării de la Paris\nşi am început a căuta cărţi privitoare la vechile invaziuni ale\npopoarelor asiatice, la emigrări de popoare, la năvălirele mari, care\nîncep cu acea a goţilor şi orice carte ce am găsit, măcar tratând\nîndepărtat asemenea subiect mi­am comandat­o telegrafic. Vroiam\nsă­mi dau seama de modul cum se fac emigrările, de cauzele care\nîmping pe popoare ca să emigreze în masă, de situaţia popoarelor\npeste care invadatorii năvălesc etc., etc. Mi­aduc aminte că mai\ncu seamă un uvraj a lui Thierry, Histoire d’Atilla et ses successeurs,\nm­a luminat în această privinţă, asupra o mulţime de chestii. El\narată admirabil, cum chiar când năvălitorii erau hunii, populaţiile\nlocale continuau de a rămânea la locurile lor, fără ca să se\ngândească măcar a emigra în masă.\nDar revin la Rössler. Eram curios să ştiu cum Rössler explică\nreîntoarcerea noastră dincoace de Dunăre, în veacul al XIII­lea,\ncăci dacă, îmi ziceam, românii au trecut dincolo de Dunăre de",
  "frica goţilor, ce motive puternice îi fac ca după ce stau acolo\nopt­nouă veacuri, apoi să le vină deodată pofta ca să se reîntoarcă\nîn vechea Dacie. Şi eram aşa de impacient ca să ştiu acest lucru,\nîncât l­am rugat pe Cernescu ca să treacă peste toată partea\nprivitoare în care Rössler tratează despre daci, despre goţi şi să\najungă la ceea ce mă interesa.\nCare n­a fost mirarea mea, când am văzut că faimosul profesor\ndă, pentru trecerea Dunărei din nou a românilor, o explicaţie\naproape copilărească; el pretinde pur şi simplu că trecerea româ­\nnilor dincolo de Dunăre a fost provocată de altă năvălire, de\nvenirea turcilor în Europa.\nEram indignat şi nu aveam destule cuvinte ca să­mi exprim\nindignarea mea; am închis cartea şi l­am rugat pe Cernescu să­mi\nfacă un rezumat, renunţând de a mai citi împreună cu dânsul.\nDar chestiile istorice ca chestiile istorice; cu oarecare dialectică,\nprocurându­ţi pe principalii autori care au tratat despre istoria\nveacului de la cel al III­lea până la acel al XIII­lea a popoarelor\ndin aceste părţi, cineva poate să­şi facă o teorie. Petru Maior a avut\nuna, Şincai cam aceeaşi, dl. Hasdeu mai pe urmă a stabilit o altă\nmai complectă; dl. Tocilescu are şi d­sa una, şi tot aşa mai departe.\nAş fi putut şi eu, cu toate că dispuneam de slabe mijloace,\nsă­mi fac una, mai mult sau mai puţin de ocazie şi să scriu un\nstudiu asupra românilor din Dacia, acelora din Mesia, precum\nşi raporturile lor fie cu bizantinii, fie mai târziu cu ungurii. Dar\nasemenea lucruri nu mă atrăgeau; nu vedeam ce se poate câştiga\ndin asemenea cercetări.\nAlte chestiuni să impuseră curiozităţii şi interesului meu,\nchestiuni din nefericire pentru care nu eram preparat şi chiar\npentru cei preparaţi sunt în mare parte insolubile. Mi­am zis şi\nîmi repetam foarte des următorul lucru: cu siguranţă că istoria\nnoastră are o colosală soluţie de continuitate de vreo opt­nouă\nveacuri. În adevăr, de prin veacul al III­lea şi până în veacul\nal XII­lea istoriceşte nu se ştie cum am trăit, unde şi ce am\nfost, afară de istoricii bizantini care din când în când vorbesc\nde românii de dincolo de Dunăre, încolo, când e vorba de noi\nde dincoace, nici un cuvânt.\nNu e vorbă, eu ştiam, ca orice român patriot şi cunoscător\nal literaturei istorice de atunci, că acea dificultate pentru mine\ninsurmontabilă fusese foarte uşor rezolvită de istoricii noştri\npatrioţi. Cred că ştiţi cum ei acopereau golul acestei soluţii de\ncontinuitate; iată. În cursul acestor vreo nouă veacuri diferiţi",
  "istorici bizantini, romani şi, mai târziu, unguri pomenesc în\npovestirele lor despre diferite popoare ca stabilite în Dacia,\nprecum auzoni, mai târziu cumani etc. Istoricii noştri găsiră în\naceste nume dezlegarea enigmei existenţei noastre naţionale, de\ncâte ori găseau numele de auzoni, cumani şi alte popoare. Petru\nMaior, Şincai şi alţii traduc aceste cuvinte prin români şi chestia\ne rezolvită. Români au existat, zic ei, însă sub numele de auzoni,\ncumani sau altfel; foarte simplu dar foarte puţin concludent.\nSe înţelege că nu m­a convins o asemenea demonstraţie şi\nnu m­a sedus deloc o asemenea metodă; problema deci rămânea\nîntreagă: ce am devenit noi în curs de nouă veacuri? Care a fost\nistoria noastră? Cu cine am fost în contact şi prin ce mijloace\nşi metode s­ar putea dacă nu dezlega, cel puţin stabili oarecare\nindicaţii?\nProblemă grea, o mai repet pentru orice om înarmat cu toate\npregătirile prealabile, dar încă pentru mine un băiet şi un simplu\nîncepător.\nDar ştiţi că tinereţea este îndrăzneaţă şi ea nu se îndoieşte\nde nimic.\nM­am hotărât să întreprind asemenea studii. Acest proiect\nal meu l­am comunicat lui Cernescu şi Lambrior. Lambrior, care\nera un spirit prudent şi împăciuitor, mi­a zis:\n— Poţi cerca această lucrare, fiindcă ai toate calităţile de\nspirit pentru ea.\nNotaţi că el vorbea numai de calităţile mele de spirit, dar se\npăzea să vorbească şi de cunoştinţele mele.\nDin contra, Cernescu, o natură mai naivă, a fost entuziasmat\nde ideea mea şi deja a început a o răspândi la „Junimea” şi chiar\nprin oraş, încât aşa am avut multe displăceri din această cauză.\nLucrurile au ajuns şi până la urechile d­lui Maiorescu, care într­o\nseară îmi zise:\n— Ei, ei, faimosul studiu!\nI­am răspuns că de­abia acuma adun material. Dl. Maiorescu\na dat din cap ca semn de aprobare, încurajându­mă cu un aer\nprotector. Alţi colegi chiar glumeau pe această temă cu mine,\nîntrebându­mă:\n— Ei, când te citim?\nBa chiar vestea ajungând prin oraş până la fracţionişti, aceştia,\ncare mai aveau oarecare îndoială asupra junimistificărei mele,\nîncepură a o pierde. Ba, când auziră care are să fie tema studiului\nmeu, mă condamnară aproape mai de înainte. Vreo doi profesori\nbarnuţiani, întâlnindu­mă, îmi ziseră:",
  "— Am auzit că are să iasă un studiu istoric, în care voieşti\nsă dovedeşti că am fost vasalii ungurilor şi polonilor şi că limba\nnoastră este un mozaic, unde se văd urmele tuturor barbarilor\ncare au trecut prin Dacia.\nCe să răspund la aceasta? Nimic, căci ori să răspunzi ceva,\nori să taci, lucrul era acelaşi, pe fracţionişti nu­i puteai convinge.\nMaterial, cum am spus deja, aveam adunat de mult, dar inform.\n*\nM­am pus pe lucru. Dar ce şi cu ce?\nAici era greutatea. Tema mea era următoarea: să caut a scoate\ndin limba, moravurile, instituţiile, datinele, poveştile, legendele\netc., ale poporului român, contactul şi felul de viaţă care l­am\navut înainte de epoca pentru noi preistorică, căutând să reconsti­\ntuiesc influenţele determinate, care au contribuit la formarea\nnaţionalităţei noastre.\nAşa­i că încercarea era modestă? Capul meu era plin de remi­\nniscenţe proaspete a tot ce citisem în diferite direcţii şi citisem\nmult; citisem preistorie, paleontologie, sociologie, filologie, numis­\nmatică, poveşti populare a popoarelor, cântece populare, date şi\ntradiţii etc., etc.\nMă interesase foarte mult mai cu seamă cercetările paleonto­\nlogice şi geologice; văzusem cum după fosilele găsite în stratele\ngeologice se pot reconstitui fauna şi flora acelor mari epoce. Pe\natunci lumea învăţată, specialistă, se ocupa mai ales cu chestia: la\ncare epocă geologică apare omul.\nÎn special mă ocupasem cu filologia comparată; lucrările lui\nPictet, precum şi a filologilor germani, Bopp etc., mă pasionase.\nPictet reconstituia viaţa popoarelor ariane sau indo­europene şi,\ncu ajutorul metodei comparative, ajungea să stabilească că a fost\nun timp în care toate aceste popoare au avut un strămoş comun,\nlocuind împreună; numai locul primitiv nu era bine determinat.\nŞi atunci eu îmi ziceam: apoi dacă cu ajutorul fosilelor găsite\nîn păturile geologice poţi reconstitui viaţa şi istoria acelor straturi,\ndacă filologii, comparând limba indiană, persană, greacă, latină,\ngermană, slavă, pot să se scoboare în cursul veacurilor şi să\nreconstituiască viaţa preistorică a autorilor comuni, dacă preistoria\najunge, servindu­se de instrumentele şi de locuinţele omului\nprimitiv, ca să­i reconstituiască viaţa şi civilizaţia, adică de ce eu,\nservindu­mă de limba, instituţiile, tradiţiile, obiceiurile poporului",
  "românesc, n­aş putea să reconstituiesc, măcar în parte, viaţa lui\nrecentă relativ, însă preistorică pentru noi, fiindcă ne lipsesc\ndocumentele scrise.\nRaţionamentul era logic, dar păcătuia prin baza lui. În adevăr,\nsavanţii au întreprins şi au reuşit în cea mai mare parte cu aseme­\nnea metodă, dar ei erau înarmaţi bine, plecând în asemenea\nîntreprindere. Dar eu? Eu eram departe de a fi în asemenea\nsituaţie. Mă apucau de multe ori furii în contra puţinelor resurse\nce îmi dădea trecutul nostru naţional. Odată, gândindu­mă la\nmodul cum să rezolvesc chestia limbei slavone introdusă în biserica\nnoastră, am ieşit de acasă şi m­am dus la Lambrior. Am intrat\nfurios. Mă întreabă ce am de sunt aşa de posomorât şi rău dispus.\n— Cum să nu fiu rău dispus, când la fiecare pas constat că\npoporul acesta românesc a trăit ca ţiganii şi că nu poţi da\ndin veacul al XIV­lea încolo de nici o urmă a existenţei lor.\nAfară de Tismana, zidită de Mircea în veacul al XIV­lea, încolo\nnu mai găseşti nici o urmă, nici o biserică ceva mai veche. Ce,\noamenii aceia nu erau creştini, creştinismul s­a introdus în\nveacul al XIV­lea? La ce se închinau ei? Cu ce cărţi să serveau\nla liturghie? Când vezi în alte ţări biserici grandioase existând\nde prin veacul al IX­lea, nu este o ruşine ca noi să nu găsim\nuna măcar din veacul al XIII­lea?\nLambrior deschide gura ca să­mi răspundă, dar eu nu­i las\ntimpul şi cu un potop de vorbe continuai:\n— Ştiu că ai să­mi spui cum că mănăstirea Tismana, precum\nşi alte mănăstiri erau mult mai vechi, însă zidite în lemn şi din\ncauza aceasta ele nu au ajuns până la noi, dar nu este oare o\nruşine ca până la sfârşitul veacului al XVI­lea să nu­i vie în\nminte unui om ca să întrebuinţeze piatra în clădirea bisericilor?\nOare faptul că bisericile înainte se făceau în lemn nu arată o\nstare inferioară de civilizaţie, un provizorat? Are dreptate Rössler\ncând susţine că suntem nişte venetici pe acest pământ.\nToată această tiradă arăta starea mea sufletească şi anume\nneputinţa ce simţeam, voind să încep o lucrare cu un subiect serios.\nEvident că nu eram preparat pentru asemenea lucrare. Mai\nîntâi, cum am spus, nu cunoşteam limba slavonă veche şi acest\nlucru era capital. Cum să arăţi înrâurirea slavonă, fără să ştii\nasemenea limbă şi această neştiinţă nu puteam să o reparez de\nazi până mâine. Al doilea, nu cunoşteam viaţa lumei slave cu\ncare am venit şi fusesem în contact. Nu ştiam viaţa juridică şi\neconomică a popoarelor care ne înconjurase. Nu ştiam, cu un",
  "cuvânt, mai nimic. Cum dar puteam eu să mă uit ca într­o\noglindă în limba, instituţiile, obiceiurile noastre, pentru ca să\nvăd în ele resfrânse influenţele străine, care timp de 800 de ani\nle­a imprimat? Un lucru numai posedam, eram în curent cu\ntoată literatura istorică de atunci, atât română cât şi a istoricilor\ncare se ocupase de noi. Dar cu acestea puteam cel mult să rectific\ndate istorice greşite sau să restabilesc faptele pe o bază mai\nsolidă. Dar cum rămânea chestia înrâurirei slavone, germane etc.,\nscoase din trecutul vieţei noastre sociale şi economice?\n*\nFără să mă descurajez, mi­am comandat tot felul de cărţi care\nam bănuit că pot să­mi servească şi m­am pus pe lucru. Aşa mi­am\nzis şi cu drept cuvânt: este o epocă, aceea a evului mediu, în care\nEuropa a avut aproape aceleaşi instituţii comune, acelaşi drept,\naceleaşi principii de economie politică. În adevăr, medievalitatea\na dominat aproape uniform cu civilizaţia ei, creată în urma\ncăderei imperiului roman. Ia să caut a mă iniţia în această viaţă\nmedievală ca să văd ce profit aş putea trage cu privire la români.\nMi­am mai zis, de asemenea, că în afară de civilizaţia uniformă\nmedievală a popoarelor occidentale, pe noi a trebuit să ne influ­\nenţeze viaţa grupului de popoare slavice, care nu s­a resimţit\ndecât puţin de influenţa occidentală.\nŞi atunci m­am afundat în studiul acestor două mari izvoare\nfără de care chiar ar fi fost ridicol să întreprind ceva, fără de\ncare nu aş fi putut face nici măcar ipoteză.\nAstăzi, după 30 şi mai bine de ani de atunci, am recitit\nfaimosul meu studiu publicat în anul al Vl­lea al Convorbirilor\nşi voiesc să dau cititorilor uvrajele la care m­am referit atunci\nşi care sunt însemnate în josul paginelor; ele arată activitatea\nmea de atunci febrilă, la întâmplare, fără nici o ordine. Iată o\nparte din acele uvraje de care m­am servit pentru aceasta; las\ndeoparte bineînţeles pe autorii români: Du­Cange cu faimosul\nlui glosar, L’Europe au moven âge; Hallam, L’Economie politique du\nmoyen âge, Cibrario, Institutes de Justinien, Théorie du jury, Qudot,\nAkta Grodzkie i ziemsckie z czasov Ryeezyposbitej Polskiej etc. L’Histoire\nde la Russie ancienne par Clerq. L’Eglise primitive des deux rites chez\nles slaves. Maciejovsky: Les slaves, l’Église oficielle. A. Mickiewicz;\nLes slaves de Turquie. Cyprien Robert, L’Église officielle et le Messianisme;\nMisckievicz. Dlugossii Historici etc., etc.",
  "Recitind astăzi studiul meu am găsit lucruri interesante, foarte\npuţine dovedite, cele mai multe nedovedite; dar în ceea ce priveşte\nmetoda, pot să zic că este aceeaşi cu care m­am servit şi pe urmă.\nDacă ar fi ca să reîncep şi să fiu bine înarmat, desigur că tot cu o\nasemenea metodă aş urma şi astăzi. Îmi dădeam eu seama atunci\nde lipsurile ce le semnalez? Evident, şi dovada cea mai bună\neste următorul pasaj pe care îl reproduc cu oarecare mândrie.\nÎn adevăr, sfârşind partea grea a acelui studiu şi înainte de\na intra în a doua parte istorică, iată cum mă exprimam:\nLa începutul acestui capitol ne­am propus să vedem, dacă prin\nanalizarea formelor noastre de viaţă, nu am străbate în veacuri mai\ndeparte decât acele cunoscute istoriei cu siguranţă. Acum, la sfârşit,\nfiecare poate vedea că am statornicit un punct însemnat în viaţa\nnoastră, amestecul ce noi l­am avut cu slavii şi aceasta au reuşit\nnu pe cale documentală, pe care s­ar face mai greu, ci pe aceea a\ncercetărilor, care am făcut­o noi. Dacă cercetările noastre păcătuiesc\nprin ceva, desigur că păcătuiesc prin neajunsurile şi lacunele ce\nsunt în ele şi pe care le recunoaştem cei întâi, nu însă prin felul sau\nprin metoda care am întrebuinţat­o. În adevăr, dacă oamenii compe­\ntenţi ar face cercetări nepărtinitoare asupra limbei, instituţiilor şi\nobiceiurilor, analizând şi clasificând după un şir sistematic deose­\nbitele elemente străine, însemnătatea lor, origina lor şi chipul prin\ncare s­au strecurat, atunci viaţa socială a poporului, atingerea lui\ncu celelalte, trecutul lui istoric, cu un cuvânt s­ar lumina de adevărată\nlumină ştiinţifică. Cercetările documentale ar statornici epocele în\ncare s­au făcut acele lucruri, ar da amănunţimi şi ar îndeplini ceea\nce prin generalitatea celorlalte cercetări ar lipsi.\nÎn timpul când ieşea studiul meu în Convorbiri, dl. Maiorescu\ndeja ajunsese cu Direcţia nouă la partea a doua, Proză. Într­o\nnotiţă la începutul noului capitol, iată cum se exprimă în privinţa\nstudiului meu:\nÎntre scrierile ştiinţifice din direcţia nouă, amintită în articolul\nprecedent, trebuie însemnat şi studiul istoric al d­lui Panu, din ultimele\nnumere ale Convorbirelor. Consultare conştiincioasă a izvoarelor şi\nexpunere sinceră a adevărului îl caracterizează. În contra lui am auzit\niarăşi obiectându­se că nu trebuie să se spună asemenea lucruri,\nchiar dacă sunt adevărate. Va mai ţinea oare mult timp închipuirea\nunor oameni, că naşterea lucrărei ştiinţifice într­un popor se poate\nîntemeia pe ascunderea adevărului? Ceea ce ne mângâie la privirea\nacestor patrioţi este încredinţarea, că după gradul inteligenţei şi\nîntinderei studiilor ce le au, nu vor cădea niciodată în ispita de a\nspune un adevăr ştiinţific descoperit de dumnealor.",
  "Desigur, erau foarte mulţi care nu ştiau acest detaliu, adică\ncă şi eu am făcut parte din Direcţia nouă, ce e dreptul într­o\nnotă, dar am făcut parte.\nCu studiul meu asupra Atârnărei sau neatârnărei românilor mi\ns­a deşteptat gustul de a lucra şi, prin urmare, şi de a scri. Zic\nprin urmare, căci cine se ocupă şi studiază, acela simte nevoia\nsă scrie şi cine scrie este irezistibil împins la tipărire. Aceste\nlucruri se leagă în mod natural unele cu altele. O mică paranteză\nîn această privinţă. Am auzit şi aud ocazional cum că cutare X\nsau Y lucrează foarte mult, că este un savant de valoare. Şi dacă\nîntrebi pe acel ce­ţi spune asemenea lucruri care sunt scrierile\nlui X sau lui Y, el îţi spune:\n— X sau Y au lucrări foarte însemnate, dar nu voiesc a le publica.\nSau câteodată răspunsul este:\n— Păcat că oamenii aceştia nu voiesc să pună pe hârtie fructul\ncunoştinţelor şi studiilor lor.\nMărturisesc că sunt cam sceptic cu privire la oamenii care\nsunt plini ca un burduf de ştiinţă, dar care nu voiesc să scrie nimic\nşi sunt aproape tot aşa de sceptic despre aceia care au manuscripte\nde mare valoare, dar care din modestie nu le publică.\nPentru ce? Pentru că, psihologiceşte, acest lucru nu se poate\nexplica şi că toate faptele se împotrivesc. În adevăr, un om care\nse ocupă, gândeşte şi are de spus ceva îi este cu neputinţă să\nnu pună pe hârtie activitatea creierului său, îndată ce persistă\nîntr­un mod mai permanent în direcţia unei anumite ocupaţii.\nIar un om care pune pe hârtie ce gândeşte, acela fatal este adus\nla nevoia de a tipări. Ba eu zic ceva mai mult, eu zic că cel mai\nbun mijloc de a gândi şi de a studia este acela de a scrie; eu nu\npot concepe un mijloc mai potrivit de a gândi decât numai scriind.\nScrisul pe lângă că­ţi fixează ideile, dar el face mai mult, el ţi le\nlimpezeşte şi dacă ar fi numai atâta încă ar fi destul. Scriind, ţi\nse deşteaptă idei noi, care nu­ţi venise în creier în minutul când\nte­ai pus la scris; dacă te gândeşti la o chestie fără să scrii, ci te\nmulţumeşti a învârti în creierul tău numai, poate să­ţi vină şi\nalte idei, dar îţi este imposibil de a le dezvolta, căci inteligenţa nu\nare destule puncte de reperuri pentru ca să­şi dezvolte activitatea,\niar memoria este prea slabă ca să reţină tot ce creierul produce.\nSe miră mulţi de autorii de talent, uitându­se la numeroasele\nlor volume, iar naivii se întreabă adesea ori, cum a făcut Voltaire\nsau un altul de a scris atâta? Răspunsul cu toate astea este",
  "foarte simplu: a scris mult, fiindcă a gândit mult, iar scrisul i­a\nstimulat necontenit gândirea.\nSă iau un exemplu dintre literaţii şi savanţii noştri cunoscuţi;\nsă­l iau pe dl. Alexandru Xenopol, poate este autorul care a\nscris cel mai mult în cei 35 ani din urmă. Pentru ce a scris el\natâtea volume? Pentru că toată viaţa a studiat şi s­a ocupat şi\nera cu neputinţă ca după atâta activitate intelectuală să nu iasă\nşi un număr de volume corespondente.\nA, dar îmi veţi zice că sunt oameni cu mare ştiinţă şi cu\nmare talent care n­au scris nimica, sau aproape nimic. Aşa este,\nscrisul nu este o normă de a distinge pe cei cu talent, de cei\nfără talent; sunt o mulţime de oameni care ar putea să scrie şi\nnu scriu, şi alţii care n­ar trebui să scrie şi totuşi scriu. Pentru\nce dar, acei pregătiţi pentru a scrie nu scriu? Este o chestie de\npsihologie intimă şi personală a cărei analiză m­ar duce prea\ndeparte. În genere asemenea oameni sunt foarte culţi şi foarte\ntalentaţi, dar nu caută a sistematiza ideile, nici a­şi fixa idei\npersonale asupra lucrurilor pe care le citesc sau le observă; ei\ntrăiesc cu cultura şi activitatea intelectuală de azi până mâine,\nfără şir, fără continuitate. Îl interesează o chestie, ia o carte şi\no citeşte, nu împărtăşeşte ideile autorului, o aruncă; din contră,\ndacă le împărtăşeşte, le aprobă şi tot o aruncă, fără a se gândi\nceva mai mult şi fără a căuta să­şi facă o convingere mai adâncă.\nA doua zi alt subiect, altă chestie îl izbeşte pentru care recurge\nla o altă carte şi aşa face toată viaţa.\nRezultatul? Rezultatul e că acel om devine în adevăr un om\ninstruit şi cult. De ce nu se decide să scrie ceva? Fiindcă se\nmulţumeşte cu atâta, se mulţumeşte să aprobe sau să dezaprobe\npărerile altora, dar nu simte necesitatea de a le spune pe ale\nsale, nu simte această necesitate, fiindcă nimic personal nu se\ndeşteaptă într­însul sau dacă se deşteaptă, ceea ce se întâmplă\nfoarte des, felul său de ocupaţie şi modul zilnic de trai îl înde­\npărtează, împingându­l spre alte lucruri.\nRar mi s­a întâmplat să constat excepţii de la această regulă\ngenerală. Nu voiesc să dau nici un nume, dar faptele pot să le\nspun. De multe ori, mi s­a relatat că un X oarecare are lucrări\nde o mare valoare în saltarele sale şi mulţi m­au împins să mă duc\nsă­i fac o vizită. M­am dus şi, după multe insistenţe, acel X\noarecare a binevoit să­mi citească vreo lucrare din multe ale sale,\nfie literară, fie istorică. Niciodată n­am dat peste un talent, nici­\nodată n­am găsit o lucrare de seamă. Dat publicităţei, lucrarea",
  "ar fi fost apreciată în mod mediocru şi dacă se fac legende în jurul\nunor scrieri tipărite, legende ce se pot distruge, dată fiind publici­\ntatea, apoi desigur că sunt şi legende în jurul unor manuscripte\nnepublicate, legende care se comunică de la amic la amic şi care\ncu timpul se întăresc, neputându­se prin critică distruge.\nDar cred că parantezul este deja foarte mare şi e timpul ca\nsă­l închid.\n*\nAm scris şi am tipărit în Convorbiri o parte din studiul asupra\nAtârnărei sau neatârnărei românilor.\nDupă patru, cinci articole, am înţeles că nu sunt pregătit\npentru o lucrare aşa de grea, şi am şi părăsit­o neisprăvită. Mă\ngândisem că, de la înrâurirea slavonă, polonă etc., să trec la alte\ndouă influenţe capitale: la cea bizantină din veacurile trecute şi\nla cea greacă sau fanariotă mai nouă, cu atât mai mult cu cât\naveam oarecare lucruri bune de spus, şi pe care apoi nu le­am\nspus niciodată şi care astăzi de­abia îmi mai aduc aminte. Scrise­\nsem chiar un capitol, în care începusem a trata influenţa bizantină.\nVăzând însă că subiectul era prea vast şi foarte dificil, m­am\noprit.\nPrin urmare, de voie de nevoie, am fost silit să renunţ la un\nplan, care era cu atât mai îndrăzneţ, cu cât era mai grandios,\nplan pe care chiar astăzi, cu toate că avem istorici distinşi, nu\nvăd care l­ar putea executa, plan pe care l­ar fi putut executa\nun singur om, dl. Hasdeu, dacă, dacă, dacă... Poate îmi va veni\nocazia ca să explic aceşti trei dacă.\nII\nStudiile mele critice\nM­am aruncat în critica istorică. Şi dacă vreodată cuvintele\n„că este uşor a critica” au fost mai potrivite, desigur că a fost\nîn capul meu. În adevăr, pentru un spirit de pătrundere analitică\nşi cu o cultură suficientă în materie, era aşa de lesne atunci a\ncritica. N­aveam nevoie ca să am o dispoziţie extraordinară în",
  "ale criticei, pentru ca să am succese, starea istoriei noastre de\natunci era atât de deplorabilă, cei care se ocupase cu ea erau\naşa de naivi, naivi până la rea­credinţă şi susţinările lor erau\naşa de copilăreşti încât nu era nici un merit pentru un tânăr ca\nmine, pătruns de oarecare principii fundamentale, să arăt inani­\ntatea şi falşitatea acelor lucrări.\nAruncându­mă şi eu în critica istorică, am început prin Studiul\nistoriei la români.\nCeea ce lipsea pe atunci în istorie ca şi în toate era metoda\nşi spiritul critic dezbrăcat de orice preocupare, mai cu seamă\nspiritul critic lipsea complect. Nu­şi poate închipui cineva astăzi\ncâtă copilărie exista în felul de argumentare.\nÎn Studiul istoriei la români mi­am propus să denunţ naivităţile,\ngreşelile şi reaua credinţă de care erau pline cărţile noastre de\nistorie. Era şi timpul, deja începuseră toţi a se sătura de fabulele\nistoriei noastre, deja d. Hasdeu scosese cea întâi fascicolă a\nIstoriei sale critice. Titlul istoriei sale de Istorie critică denota o\ntendinţă nouă, căci până atunci se făcuse istorie, dar absolut\nfără nici o critică. Un exemplu. Desigur că de la Cronica românilor\na lui Şincai nu s­a făcut o operă mai colosală ca adunare de\nmaterial, de documente, de autori etc.; această Cronică a românilor\neste un imens dicţionar de toate faptele în ordinea cronologică.\nAcolo am găsit eu lucruri minunat de bune, izvoare preţioase.\nŞincai nu omite nimic, le înşiră pe toate cu grămada, dar când e\nvorba de a critica şi a coordona faptele, este complect neputincios,\ncăci spiritul de critică îi lipseşte cu totul.\nTrebuie însă să fiu drept, lipsa de orice spirit de critică nu\neste totdeauna o insuficienţă a culturei sau o lipsă de metodă,\nde multe ori o asemenea lipsă se explică printr­o preocupare\nmai fundamentală, anume o preocupare de a spune ceea ce nu\neste şi a ascunde ceea ce este. Aceasta este cazul tuturor istori­\ncilor noştri începând de la Dimitrie Cantemir şi până la Hasdeu.\nCu Hasdeu începe o altă fază istorică; nimic nu poate scăpa\npătrunderei spiritului său ascuţit, totul îi este cunoscut acestui\nom cu aşa de vastă ştiinţă, decât după cum cititorii vor vedea,\no nouă preocupare domneşte în această fază reprezentată prin\nHasdeu. Această fază aş putea­o califica, că sub ea nu se ascunde\nnimic, nici nu se voieşte a se dovedi ceea ce nu este, ci se caută\na se dovedi mai mult decât este.\nIeşise deja în Convorbiri un articol din Studiul la români şi deja\ntoţi bunii români din Iaşi se supărase pe mine. Mă întâlnesc cu un",
  "grup de profesori fracţionişti, patrioţi, foarte patrioţi şi barnuţiani\npe deasupra.\n— Foarte rău faci, Panule, că scrii asemenea lucruri.\n— De ce, răspunsei eu, nu­i adevărat ceea ce scriu?\n— Aici nu este vorba de adevăr sau nu, îmi răspunse unul,\neste chestia dacă trebuie un istoric român să scrie sau nu aseme­\nnea lucruri. Nu e bine să ne batem joc de istoricii noştri, care\nau fost cuprinşi, scriind, de cele mai bune sentimente.\n— Dar bine, le­am răspuns, copilăriile istorice trebuie să se\nperpetueze şi bieţii copii să­şi umple capul la şcoală cu tot felul\nde inepţii aşa­zise patriotice?\n— Nu e treaba noastră să facem această operă, lasă s­o facă\nstrăinii!\n— Ba să mă iertaţi, îi de o mie de ori mai preferabil s­o\nfacem noi. Cum vă închipuiţi că e mai potrivit ca străinii să\narate gradul de copilărie a scriitorilor noştri?\nO chestie care şi astăzi rămâne încă o chestie este: de când\ns­a introdus limba slavonă în biserica noastră, precum şi literile\nslavone în scrierea noastră? Natural şi logic, căci documentele\nne lipsesc pentru a urmări istoriceşte faptul. Introdus­am noi\nlimba slavonă în biserică o dată cu creştinizarea noastră? Prin\nslavi ne­am creştinizat? Sau ne­am creştinizat înainte de a veni\nîn contact cu slavii şi numai pe urmă am adoptat şi liturghia\nslavonă? În favoarea părerei întâi ar fi faptul că religiile se\nintroduc cu limba oficială cu totul, dovadă limba latină la catolici.\nDe altă parte, e greu a admite că noi trăind în imperiul roman,\nunde creştinismul se răspândise chiar din primul secul, am\naşteptat pe slavi ca să ne creştineze.\nDar oricum ar fi lucrul, nu astfel se punea chestia acum 30 de\nani, ci altmintrelea. Istoricii de atunci plecau de la ideea cum\ncă limba slavonă în biserica noastră este introdusă relativ de\ncurând, prin veacul al XIV­lea, şi că noi, înainte de ea, ne­am\nservit de limba latină şi de literile latine, de aceea ei căutau să\nfixeze o dată de când limba slavonă s­a introdus tam­nisam în\nbiserică şi căutau şi o explicaţie.\nDimitrie Cantemir a dat una cel întâi, explicaţie care pe urmă\ntoţi istoricii noştri au adoptat­o ca cuvânt de evanghelie. Ştiţi\nce pretinde Cantemir? Că mai înainte de soborul de la Florenţa\nmoldovenii aveau slove latineşti, la acel sobor însă a luat parte\nşi Mitropolitul Moldovei care înclina să se unească cu biserica\napuseană. Urmaşul său Teoctist, pentru ca să curme legăturile",
  "moldovenilor cu biserica apuseană, a scos literile latineşti şi\nprobabil şi limba din biserică şi a introdus literile şi limba slavonă.\nO curată fantazie, pe a căreia temă s­a brodat şi nu ştiu dacă\nnu se mai brodează şi astăzi.\nCâtă osteneală nu mi­am dat ca să dovedesc istoriceşte că\nfaptele afirmate sunt greşite. Mai întâi arătam, în Studiul istoric\nla români, că sinodul de la Florenţa nu s­a ţinut în timpul lui\nAlexandru cel Bun, ci la 1430, după moartea aceluia, apoi citam\ndocumente de la Mircea cel Bătrân, scrise în limba slavonă mult\nînainte de aşa­numita introducere a limbei slavone la noi etc.,\netc. Aceste lucruri nu convingeau, ci numai supărau.\nData introducerei limbei slavone în biserică şi în actele noastre\nam zis că e foarte greu de fixat, am să dau o dovadă proaspătă\ndespre aceasta şi anume: că până acuma era foarte greu de\nstabilit epoca când această limbă a fost scoasă definitiv din\nbiserica noastră şi înlocuită cu cea română. Abia acum de curând\ndl. Ion Bianu, noul academician, a stabilit cu acte şi documente\nacel lucru.\n*\nŞi fiindcă lucrul este foarte caracteristic, nu mă pot opri ca\nsă nu dau câteva detalii. După cum spune foarte bine dl. Bianu,\npână acum se ştia numai că în timpul lui Matei Basarab şi Vasile\nLupu s­a introdus uzul limbei române în biserică în locul celei\nslavone întrebuinţată până atunci. Acest lucru îl ştiam şi eu, ca\ntoată lumea. Ei bine, dl. Bianu dovedeşte că limba slavonă, din\nce în ce mai puţin uzitată, s­a menţinut totuşi până la 1736,\nadică până la o dată relativ foarte recentă, sau mai exact ea a\ntrăit în cărţile noastre bisericeşti aproape 100 de ani mai mult\ndecât să crede. În adevăr, noul academician, în discursul său de\nrecepţie, dovedeşte că cărţile bisericeşti traduse în româneşte\nde Matei Basarab sunt numa cărţi de cetire, iar cărţile de slujbă,\nacel domn le tipăreşte tot în limba slavonă; acelaşi lucru face\nşi Vasile Lupu în Moldova.\nCu alte cuvinte, oricât de novatori sunt aceşti doi domni, ei\ntotuşi nu îndrăznesc să scoată din slujba bisericei propriu­zisă,\no limbă consacrată de veacuri şi cu care se confunda însuşi\nserviciul dumnezeiesc. Numai încetul cu încetul, în curs de\naproape 100 de ani, diferiţi domni şi mitropoliţi introduc câte\no carte românească în slujba bisericească. Iar domnul care a",
  "realizat complet această reformă ştiţi cine este? Este bătrânul\nBrâncoveanu.\nŞi cu toate acestea eu cred că mult timp se va mai susţinea\ncum că cei care au alungat limba slavonă din biserică sunt Matei\nBasarab şi Vasile Lupu.\n*\nIată cât este de greu de a dezrădăcina unele lucruri stabilite.\nO singură deosebire este între atunci şi astăzi: astăzi toată lumea\neste recunoscătoare d­lui Bianu de studiul său; măcar că a distrus\no legendă, atunci toată lumea sărea asupra acelor care îndrăzneau\nsă se atingă de aşa­numitul patrimoniu naţional.\nIII\nSituaţia literară în Bucureşti\nÎn Bucureşti cercurile literare se făceau şi se desfăceau la fiecare\njumătate de an, iar cei care se dedau la literatură şi critică o făceau\naceasta întâmplător şi pe apucatele. Aşa regretatul Ureche, care\nera printre fruntaşi, avea tot felul de ocupaţii variate; ceea ce\nscria, scria în grabă, nu avea măcar timpul să controleze datele\nşi citaţiile pe care le făcea. Dl. Maiorescu era nemilos în această\nprivinţă; d­sa, ale cărui lucrări erau conştiincioase, exacte şi\ncorecte, nu putea să permită de a vedea la alţii neglijenţă şi erori,\ncare cu puţină ocupaţie ar fi fost înlăturate. Aşa, când dl. Ureche\nconfunda pe arhitecţii cu pictorii Renaşterei şi când punea\nmoartea lui Ludovic al XIV­lea la o altă dată decât cea adevărată,\ndl. Maiorescu releva asemenea erori, bătându­şi joc de ele.\nMai era un literator la Bucureşti, răposatul Pantazi Ghica,\ncare nu era profesionist, mi se pare că era avocat, şi care arunca\npe hârtie lucruri nerumegate, scrise într­un stil de o neglijenţă\ndeplorabilă.\nAcest autor mai cu seamă, împreună cu Ureche a sugerat\nd­lui Maiorescu articolul Beţia de cuvinte, care a avut atâta succes.\nUn luptător mai era prietenul meu Petrache Grădişteanu,\ncare a avut un real talent literar, cel mai dezgheţat şi mai zglobiu",
  "din tabăra adversă, dar pe care ocupaţiile lui multiple îl făceau\nsă fie simplu amator în literatură, neavând timpul să se consa­\ncreze serios revistelor în care scria.\nMai era dl. Tocilescu, astăzi cunoscutul şi stimatul istoric,\ncu răposatul G.D. Teodorescu, cu Scurtul, aceştia buni adepţi\nai lui Hasdeu, care, ce e dreptul, se consacrau numai studiului\nşi criticei, punând foarte multă inimă şi câteodată chiar animo­\nzitate în polemicile cu noi.\nÎn fine, deasupra tuturor plana Hasdeu, de a cărui cunoştinţă\nşi competenţă n­am avut niciodată nimic de zis, din contră; dar\nnumeroasele sale întreprinderi de tot felul, literare, istorice,\nfilosofice, ştiinţifice, lingvistice, îl făceau să scrie repede şi uşor\nlucruri care îl descopereau faţă cu noi, care stăteam la pândă\ngata de a releva greşelile şi a lovi în adversari în încheieturile\ncuirasei. În special eu am avut o luptă mare, foarte mare, cu\nHasdeu secondat de aghiotanţii săi, luptă de care voi vorbi\nmai târziu.\n*\nCeea ce supăra pe toată lumea era că noi de la „Junimea” nu\natacam individual pe un literat sau pe un om de ştiinţă, ci\ntotdeauna generalizam, înglobând în criticele noastre pe mai\nmulţi, sintetizând şi formulând teorii prin care condamnam pe\nfoarte mulţi deodată.\nAcest mod de a concepe critica îl inaugurase dl. Maiorescu\ncel întâi, prin numeroase studii, precum Poezia la români, Contra\nşcoalei lui Bărnuţiu, Direcţia nouă1 etc.\nO dată drumul făcut, cu toţii ne­am vârât în el şi cine şi­ar\nda osteneala să foileteze colecţia Convorbirilor literare ar vedea\ncă este plină de studii de aceste generale, cuprinzând o pleiadă\nde oameni, o manifestaţie generală a spiritelor etc.\nSă dau câteva exemple. Dl. Theodor Rosetti a scris, am spus,\nun singur studiu în Convorbiri, Despre direcţia progresului nostru.\nCeea ce făcuse dl. Maiorescu în studiile sale literare, criticând\nvechea direcţie, face dl. Theodor Rosetti pe tărâmul social şi\neconomic, criticând iarăşi totul.\n1. Titlurile corecte ale acestor lucrări maioresciene: O cercetare critică a\npoeziei române de la 1867, În contra direcţiei de astăzi în cultura română,\nDirecţia nouă în poezia şi proza română (n.ed.).",
  "Cititorii îşi aduc aminte că eu am debutat cu un studiu în\ncare voiam să înglobez opt veacuri din istoria românilor, lucrare\npeste puterile mele. Aş fi putut pe urmă să fac critici deosebite\nasupra activităţei cutărui sau cutărui istoric, dar cu aceasta m­aş\nfi abătut de la spiritul care domina în „Junimea”, de aceea al\ndoilea studiu al meu a fost iar ceva mare şi general, Studiul istoriei\nla români, care era împărţit în două părţi: Şcoala veche şi Şcoala\nnouă. În aceste două şcoli înglobam întreaga mişcare istorică şi\nbiciuiam pe toţi istoricii noştri. Cum că făceam acest lucru cu\ndrept sau nu, aceasta este altă chestie, ceea ce voiesc să arăt e\ncă noi toţi de la „Junimea” procedam prin generalizare; ni se\npărea o lucrare minimă a ne lega numai de un om; era de forţa\nnoastră ca să atacăm pe mai mulţi deodată.\nŞi când, mai târziu, m­am hotărât să fac critica unui autor\nşi a unei cărţi, atunci am ales Istoria critică a românilor, iar pe\nautor... pe Hasdeu.\n*\nStudiile cu îndrumări generale se înţelege că au o însemnătate\nmai mare; întâi nu orice om cult poate generaliza, cu atât mai\npuţin poate scoate din analiză o sinteză: sunt spirite analitice,\nsunt şi spirite sintetice, fiecare cu defectele lor. Un spirit analitic\ndevine inutil când se pierde în detalii mici, când preface în\npulbere obiectul pe care îl analizează. Metoda sintezei este mai\npericuloasă, căci ea presupune o sumă mare, bogată de fapte\nobservate şi o riguroasă logică deductivă pentru sintetizare. În\ngenere „Junimea” a maniat destul de bine metoda generalizărei;\nfaptele pe care le observam şi pe care ne bazam spre a generaliza\nerau aşa de numeroase şi aşa de elocvente, încât, afară de exage­\nrările aproape neînlăturabile în asemenea întreprinderi, genera­\nlizările noastre nu păcătuiesc prin falşitate; de aceea ele au prins\nîn public, au făcut doctrină şi au rămas.\nAm zis că faptele observate se pretau la generalizări simple;\nîn adevăr, acum 30 de ani manifestările activităţei noastre de\npopor erau foarte simple, nu erau multe curente care să se\nlovească şi să te zăpăcească; istoricii scriau într­un fel şi într­o\nsingură direcţie, literaţii compuneau pe aceleaşi teme între­\nbuinţând aceleaşi mijloace, în societate erau aproape aceleaşi\nforme reduse prin care se manifesta activitatea economică şi\nsocială şi aşa mai departe. Pentru un spirit ceva pătrunzător,",
  "generalizarea era o operaţie relativ uşoară, fără riscuri de a cădea\nîn concluzii falşe.\nAceasta era mai cu seamă distincţia fundamentală între şcoala\nliterară de la Iaşi şi cea de la Bucureşti. Noi, cei de la Iaşi, aveam\no metodă sigură şi puterea de a generaliza, cei de la Bucureşti\nlucrau fără nici o metodă, necălăuziţi de principii solide, ocupaţi\ncu chestii mărunte. Noi eram observatorii, ei erau scriitori la\nîntâmplare.\nIV\nLupta dintre Iaşi şi Bucureşti\nBeţia de cuvinte\nCea mai serioasă revistă literară din Bucureşti pe atunci –\nafară de acele la care colabora dl. Hasdeu – şi cea cu mai lungă\ndurată a fost desigur Revista contimporană, înfiinţată în 1873; ea\ndurează trei ani, adică 1873, 1874 şi 1875. Împrejurul ei se\ngrupase un foarte însemnat număr de tineri, 30 până la 40,\nnumăr de care dl. Maiorescu îşi bate joc în Beţia de cuvinte.\nIată tinerii cei mai cu vază grupaţi în jurul Revistei contimporane:\nîn fruntea lor era dl. Petre Grădişteanu, apoi Gheorghe Danielopol,\nAnghel Demetriescu, Constantin Exarcu, Pantazi Ghica, Tache\nLaurian, Ştefan Mihăilescu, Ollănescu, Ciru Economu, Gheorghe\nCreţeanu, Constantin Nicu etc., etc., de care nu­mi mai aduc\naminte. Aceştia erau prozatorii. Către aceşti tineri se unise ca\ncolaboratori Gheorghe Sion şi V.A. Ureche.\nPoeţii revistei erau: Vasile Alecsandri (poetul de la Mirceşti\navea atunci o situaţie absolut preponderentă, revistele şi­l disputau,\nmai ales de când Convorbirile literare aproape şi­l acaparase. Lumea\nera indignată de îndrăzneala d­lui Maiorescu de a pune pe Alecsandri\nîn Direcţia nouă a Convorbirilor, de aceea revistele îi solicitau\ncolaborarea ca o protestare în contra Direcţii noi, iar Alecsandri,\ncu mărinimia unui suveran, nu refuza pe nimeni). Poeţii tineri\nerau: Gheorghe Creţeanu, Ciru Economu şi Mihail Zamfirescu:\nacest din urmă juca la Revista contimporană rolul lui Eminescu\nde la Convorbiri. A, uitasem pe unul, care, după aceea, a întors­o",
  "pe proză şi n­a greşit deloc, din contră, uitasem pe poetul I. Luca\nCaragiale, care are în anul 1874, în acea revistă, vreo trei pagini\nde versuri intitulate tot Versuri, dedicate amicului C.D. Astăzi\ndacă ar cădea din nou în păcatul poeziei, tare greu ar putea să\nse ştie după iniţiale pe amicul d­lui Caragiale, fiindcă are foarte\nmulţi, pe atunci probabil era mai uşor de ghicit. Încă un parantez.\nRecitind poezia Versuri mi­a venit să râd, întru atâta tonul, stilul,\ne cu totul deosebit de ceea ce este astăzi dl. Caragiale. Zic tonul\nşi stilul fiindcă fondul, ideile sunt aceleaşi; aceeaşi nemulţumire\nîn contra contimporanilor, aceeaşi credinţă că literatura este per­\nsecutată, dar încă o dată, tonul este declamator, pesimismul aproape\nfunebru. Nu mă pot împedica ca să nu citez două strofe. Sunt\nsigur că, dacă n­aş fi spus de mai înainte a cui sunt, ar fi fost\ncu neputinţă ca cineva să ghicească autorul.\nCe­mi spui de poezie, d­acea chimeră tristă,\nCând lumea d­astăzi, rece şi materialistă,\nÎşi râde de chimere şi de puterea lor?\nCredinţele de­acuma condamnă poezia\nCa rătăcirea, crima, păcatul, erezia\nCe merită să poarte dispreţul tutulor.\nAscultă­mă şi crede: de vei simţi vreodată\nCă pieptul tău nutreşte scânteia cea sacrată.\nSă ştii că mizerabil vei trece pe pământ;\nÎn timpurile noastre, decât să cânţi, mai bine\nDe pietre sparge­ţi lira ş­apoi sufocă­n tine\nFugoasa­ţi inspirare şi­al tău nebun avânt.\nŞi aşa continuă încă vreo zece strofe.\nRevista contimporană cu Convorbirile au avut o mare luptă. Ceea\nce pusese vârf fusese, am spus, întâi Direcţia nouă şi apoi Beţia\nde cuvinte, de care voi vorbi mai jos, provocată bineînţeles de\nConvorbiri.\nAm arătat deja lupta ce a avut loc cu ocazia Direcţiei noi. Am\narătat farsa d­lui Hasdeu cu Gablitz şi voi arăta şi alta mai târziu,\ntot a d­lui Hasdeu, cu P.A. Calescu, adică cu Păcălescu.\nTrebuie însă să adaug că poate niciodată dl. Maiorescu nu a\narătat pe atunci mai multă vervă, mai mult sarcasm, mai mult\nspirit, mai multă cruzime ca în Beţia de cuvinte. Beţia de cuvinte\neste o mică capodoperă de umor, zeflemea şi spirit; ca fond însă\nera în parte nedreaptă, în tot cazul una din cele mai puţin drepte",
  "critice a maistrului de la Convorbiri. Din această cauză, adică\nfiindcă Beţia de cuvinte era şi nedreaptă şi plină de vervă, exaspe­\nrarea celor de la Contimporană nu a găsit margine. Dar răspunsurile\nmultiple care i s­au dat nu au reuşit, ele fiind lungi şi cu dez­\nvoltări de argumente.\nÎn ce consista articolul d­lui Maiorescu? Verva d­lui Maiorescu\nse exercita asupra articolelor lui Gheorghe Sion, V.A. Ureche,\nPantazi Ghica şi Tache Laurian etc., arătând ridicolul ce ele\nconţineau, lucru foarte uşor, dar care nu era tocmai de bonne\nguerre1 în contra Revistei contimporane, d­nii Sion şi Ureche fiind\nlipiţi numai pe lângă acea revistă, având modul lor independent\nde a gândi şi a scri, iar Pantazi Ghica nu putea pentru nimenea\nsă concretizeze nici ideea nici spiritul unei reviste, în care erau\nfoarte mulţi tineri serioşi, dacă nu de talent.\nBa mai mult, dl. Maiorescu îşi bate joc cu mare nedreptate\nde tânărul Tache Laurian apropo de critică teatrală. Dar dacă\nsarcasticul autor s­ar fi mărginit a lovi individual, critica ar mai\nfi mers, dar a îngloba pe cei 30­40 de colaboratori, din care unii\nscrisese, iar alţii nu scrisese deloc, şi a­i pune în rândul d­lui\nSion, aceasta putea fi o şarjă de spirit, dar nu o critică. Beţia de\ncuvinte este mai mult un pamflet literar, având toate calităţile\nclasice ale acestui uşor gen literar.\n*\nMi­aduc aminte când dl. Maiorescu a citit Beţia de cuvinte la\n„Junimea”; era în primăvara anului 1873; „Junimea” se ţinea la\ndl. Pogor. Nu transpirase nimic asupra acestui articol, noi eram\ncu toţii dispuşi, făceam glume, râdeam, era o atmosferă minunată.\nIată că dl. Maiorescu scoate un manuscript şi­i citeşte titlul:\nBeţia de cuvinte. Deja titlul era atrăgător şi sugestiv; noi ne\nprăpădeam de râs, căci de la cele întâi rânduri cu teoria lui\nDarwin se vedea foarte bine unde autorul voieşte să ajungă. Şi\natunci timp de trei sferturi de ceas, cât timp dl. Maiorescu a\ncitit, n­a fost decât un continuu hohot de râs. Rar am văzut la\n„Junimea” un succes mai mare şi o vervă mai drăcească. La urmă\nînsă un sentiment de milă ne­a cuprins pentru Gheorghe Sion.\nAcest literat dintr­o altă epocă, cum am spus, era cunoscut prin\nfelul lui de a scri; totdeauna a fost modest, fără pretenţii literare,\n1. Luptă dreaptă (fr.).",
  "nu se vâra în nici o societate, nu se punea în vază, el era mulţumit\nsă i se dea la vreo revistă oarecare un colţişor unde să scrie.\nCând dl. Maiorescu venea cu spiritul său sarcastic şi cu logica sa\ninexorabilă şi îl înşfăca pe bietul Gheorghe Sion, ridiculizându­l\npână la extrem, un sentiment de compătimire te cuprindea, căci\nbiciuitul nu merita nici atâta onoare, dar nici atâta nedemnitate.\nEra altceva cu V.A. Urechia. Acesta se punea veşnic în vază,\nfăcea parte din toate societăţile şi din toate redacţiile, publica\ncu ostentaţie lucrări, îşi da aerul de savant profund, cu un cuvânt\nera printre înaintaşi. Prin urmare, era dreptul d­lui Maiorescu\nca să fie fără milă, cum a şi fost de altmintrelea.\nAm să spun şi o particularitate. Beţia de cuvinte ne dezvoltase\natât verva şi ne dispusese până întru atâta, încât am stat la\n„Junimea” până după unu de noapte. Ieşind, timpul fiind foarte\nfrumos şi nefiindu­ne somn ne­am hotărât să nu intrăm imediat\npe la casele noastre. Ne­am dus la o cafenea la modă şi am stat\nbând şampanii şi cafele până în ziuă, sărbătorind succesul d­lui\nMaiorescu şi înmormântarea Contimporanului1.\nVestea Beţiei de cuvinte s­a răspândit a doua zi în oraş, fiecare\ndintre noi comunicând prietenilor păţaniile d­lui Ureche, căci\nnecontestat dl. Urechia o păţise din cauza maniei citaţiilor de\nlungi şiruri de nume proprii, de istorici, filosofi, pictori, sculptori\nşi pe care îi cam amesteca unii cu alţii. Acest lucru s­a ştiut şi la\nBucureşti imediat, aşa că cei de la Contimporanul aşteptau deja cu\nnerăbdare apariţia Convorbirilor cu faimosul articol Beţia de cuvinte.\nEfectul produs de Beţia de cuvinte a d­lui Maiorescu în redacţia\nrevistei Contimporanul a fost teribil. Îmi închipuiesc pe colaboratorii\nadunaţi imediat, discutând cine să răspundă şi cum să răspundă.\nAici deschid un parantez.\nSe mai întâmplase şi d­lui Hasdeu de a fi atacat de Convorbiri,\ndar d­sa cu spiritul său inepuizabil nu luase în tragic atacurile\nfoaiei literare din Iaşi. Când dl. Carp, criticându­i drama Răzvan­Vodă,\nîl sfătuieşte să părăsească acest gen şi să scrie la Aghiuţă (o foaie\numoristică), nu ia condeiul ca în mod serios şi dogmatic să\ndovedească d­lui Carp că Răzvan­Vodă întruneşte toate condiţiile\nunei drame. D­sa şi­a zis: a, faceţi pe filosofii, pe esteticianii,\ncreaţi o direcţie nouă, ia să vă arăt eu că pot să­mi bat joc de\n1. Titlul exact al publicaţiei: Revista contimporană (Literatură, arte, ştiinţe).\nA apărut între anii 1873­1878. Panu o numeşte frecvent Contimporanul\n(n.ed.).",
  "voi, şi voi să mă luaţi în serios, şi atunci a trimes Convorbirilor\nfaimoasa poezie­farsă din Gablitz.\nÎnchid parantezul.\nAşa ar fi trebuit să facă şi cei de la Contimporanul faţă de\nBeţia de cuvinte, cu atât mai mult că, după cum am spus, Beţia\nde cuvinte n­avea pretenţie de critică. În loc să adopte felul d­lui\nHasdeu, mai mulţi se reped la condei ca să răspundă, aproape\ntoţi; dl. Grădişteanu însă îi opreşte, având aerul a le zice: staţi,\neste datoria mea ca prim­redactor să răspund pentru Pantazi\nGhica, Marian şi Tache Laurian, cei atacaţi.\nIar dl. Urechia cu un aer bărbătesc a trebuit să adauge: răspun­\ndeţi voi la critice, eu mă însărcinez să atac Convorbirile în fond\nşi pe criticul ei. De asemenea şi dl. Sion. O adevărată ridicare\nde scuturi.\n— Nu, probabil că ziceau colaboratorii. Beţia de cuvinte nu\ntrebuie să rămâie fără răspuns.\nŞi în adevăr, în numărul imediat următor dl. Grădişteanu\npublică un articol: Convorbirile literare şi Revista contimporană.\nArticolul era de vreo 20 de pagini şi... nenorocit.\nCe trebuia ca răspuns Beţiei de cuvinte? Ceva uşor, zeflemist,\nprin care revista să­şi bată joc de Convorbiri şi aceasta era foarte\ncu putinţă, căci de, nici la Convorbiri cei care scriau nu erau toţi\ngenii. În loc de aceasta, dl. Grădişteanu o ia pe tonul grav,\nsenten ţios, demn, păzindu­se să nu facă personalităţi. Înfierând\nexcesele de limbagiu ale d­lui Maiorescu şi aceasta lung, lung,\nfără sare destulă. Pentru ca cititorii să­şi facă o idee de modul\ncum dl. Grădişteanu răspunde grav la o şarjă literară, îmi permit\na reproduce începutul.\nDl. Maiorescu în articolul său zisese că această boală, Beţia\nde cuvinte, slăbeşte intelectualitatea, atacând în bloc pe cei 40 de\ncolaboratori. Dl. Grădişteanu răspunde:\nNu relevez necuviinţa acestor expresiuni – stilul e omul. Nu mă\npot împedica însă de a releva necuviinţa procedărei. Cum? Din acei\n„20, 30 sau 40 de colaboratori­redactori”, unii n­au scris încă nimic,\nei sunt cu desăvârşire necunoscuţi d­lui Maiorescu, prin urmare\nnici poate şti de ce sunt capabili; alţii au fost lăudaţi, purtaţi în\ndiverse ocaziuni de Convorbiri şi de dl. Maiorescu până dincolo de\nnori, şi cu toate acestea toţi – cunoscuţi sau necunoscuţi – toţi\ncâţi iau sau vor lua parte la redacţiunea Revistei contimporane sunt\nîn stare de slăbiciune a facultăţilor intelectuale! Asemenea atacuri\nîndreptate în aşa termeni, fără discernământ, sunt mai mult decât",
  "necuviincioase. Însă buna­cuviinţă este o chestiune de educaţiune,\nnu de pură literatură.\nNu mă pun la spatele nici a necunoscuţilor care sunt viitorul, nici\na ilustraţilor care sunt gloria trecutului şi a prezentului şi care nu\nau nevoie de vreun brevet spre a trece la nemurire. Sunt în dreptul\nmeu de a mă întreba ce este scrierea d­lui Maiorescu? Este o critică?\nSunt fundate imputările adresate Revistei? Care este scopul acestei\nBeţii de cuvinte etc. etc.\nFoarte grav, foarte demn, chiar foarte adevărat, dar cu aceasta\nnu se răspundea Beţiei de cuvinte. Mai departe dl. Grădişteanu începe\na arăta care este rolul criticului, spunându­ne că după etimologia\ngreacă a cuvântului, critica înseamnă arta de a judeca etc., etc.\nPână aci mergea cum mergea, dar iată pe dl. Grădişteanu că se\nînfundă şi se încurcă căutând să apere proza d­lui Pantazi Ghica.\nDl. Maiorescu, ca exemplu de beţie de cuvinte, citase din nuvela\nd­lui Pantazi Ghica următorul pasaj: „Mihnea nu sfârşise încă\naceste cuvinte, când o mulţime de femei, copii, bătrâni, sânge­\nrânzi, palizi, cu hainele rupte, sfâşiate, cu părul smuls, cu mâinile\nrănite intrară în gloată, în dezordine, înspăimântaţi, alergând în\nsala sfatului domnesc. Din acea mulţime speriată, exasperată, două\nfete, două copile se azvârliră în braţele Visterului Căndescu”.\nŞi dl. Maiorescu se mulţumise să adauge următoarele cuvinte:\n„Simţiţi vă rog toată gingăşia logică a acestei îmbelşugări de\ncuvinte: mulţimea intră în gloată şi în dezordine, ea este nu\nnumai înspăimântată, ci şi speriată şi exasperată, ea are hainele\nnu numai rupte ci şi sfâşiate, şi atunci în braţele visterului\nCăndescu se reped două – nu numai fete ci şi copile”.\nCe era de replicat la asemenea inexorabilă critică? Nimic,\nabsolut nimic, bunul­simţ o arată. Dl. Grădişteanu trebuia, prin\nurmare, să treacă asupra acestor păcate ale colaboratorului său,\npur şi simplu.\nEi bine, d­sa voieşte să facă exces de zel şi să se încerce,\ncum făcea cu atâta talent la tribunal, să apere şi în literatură\ncauzele pierdute.\nDe aceea cu un ton foarte serios şi dogmatic intră în defini­\nţiunea nuanţelor cuvintelor, căutând să ne dovedească că cuvântul\nsperiat are altă semnificaţie decât cel înspăimântat, că cuvântul\nrupt nu este sinonim perfect cu sfâşiat, că a intra în gloată nu\nînseamnă a intra în dezordine, în sfârşit că o fată şi o copilă este\nlucru deosebit. Această din urmă distincţie este prea preţioasă\npentru ca să nu o pot reproduce.",
  "Dl. Grădişteanu zice: „Să reped două, nu numai fete ci şi\ncopile. Ce găseşte aici oare de prisos şi violent dl. Maiorescu?\nA, nu ştie d­sa că toate fetele nu sunt şi copile, şi că, din nenorocire,\nnici toate copilele nu sunt fete”.\nAici mărturisesc că argumentul prea miroase a Palatul Justiţiei\nşi sunt sigur că el n­a putut să convingă pe nimeni de puritatea\nşi sobrietatea stilului lui Pantazi Ghica.\n*\nDacă n­aş cunoaşte foarte bine pe dl. Grădişteanu, care îmi\neste şi amic, m­aş mira de cavalerismul cu care acum 30 de ani\na luat asupra sa apărarea profuziunei de limbagiu a lui Pantazi\nGhica, dar fiindcă îl ştiu, nu mă mir. De atunci încoace oriunde\na fost o lovitură de dat şi chiar de primit, a fost şi dl. Grădişteanu\nacolo. Unde a fost o cauză dreaptă de apărat, hop şi dl. Grădişteanu.\nOriunde a fost o nedreptate pe cale de a triumfa dl. Grădişteanu\na fost de­a curmezişul, fără să se uite vreodată la condiţiile în care\ndădea lupta nici la rezultatul ce va rezulta. În 1873 dl. Grădişteanu\ns­a indignat în contra nedreptăţei Beţiei de cuvinte în contra Revistei\ncontimporane şi atunci iute, iute a scos sabia ca să lovească. Însă\na uitat, în precipitarea sa inimoasă, deosebirea între ceea ce era\ndrept şi ceea ce era nedrept în Beţia de cuvinte. Era nedrept ca\ndl. Maiorescu să ridiculizeze pe toţi colaboratorii acelei reviste\ncu ocazia scrierilor d­lor Ureche şi Pantazi Ghica, dar era foarte\ndrept să­şi bată joc de proza d­lui Pantazi Ghica şi de cunoştinţele\nestetico­artistice ale d­lui Ureche.\n*\nDar era dat ca dl. Grădişteanu să păţească cu această ocazie\nceva mai grav şi mai simţitor, căci aşa se întâmplă când te\nangajezi pe o cale greşită de la început. Conform regulelor de\ncritică literară, după ce dl. Grădişteanu îşi apără colaboratorii,\napoi vine la atac şi atacă la rândul său pe colaboratorii Convor­\nbirilor. Şi pe cine credeţi că atacă ca pe un poet fără talent şi\nfără viitor? Pe Eminescu. D­sa începe critica lui Eminescu cu\nurmătoarele cuvinte: „N­avem decât să luăm un număr oarecare\ndin Convorbiri, de exemplu numărul din 1 octombrie 1872, găsim\naici o poezie de dl. Eminescu, de genialul d. Eminescu, pe care\nDirecţia nouă îl pune imediat acolo cu... dl. Vasile Alecsandri...”.",
  "Neşansa d­lui Grădişteanu aici este vădită.\nCe să zic de dl. Grădişteanu, care din spirit de polemică îl\nnumeşte pe Eminescu în deriziune genialul?\nIată cum sfârşeşte critica lui Eminescu: „Dacă vreodată cuvin­\ntele au fost înşirate pentru plăcerea somnului lor şi fără nici un\nrespect pentru inteligenţă, desigur că poezia d­lui Eminescu\npoate fi premiată în acest gen de elucubraţiuni”.\nEminescu alăturea cu Pantazi Ghica.\nCeva mai mult, dl. Grădişteanu trece la critica lui Bodnărescu\nşi iată cum începe:\nDl. Bodnărescu a publicat în Convorbiri un şir de mici bucăţi de\nversuri nerimate, intitulate Epigrame.\nEpigrame... Cine nu ştie că epigrama este o poezie mică, de genul\nsatiric, cuprinzând o cugetare glumeaţă, muşcătoare şi exprimată\ncu delicateţă şi preciziune. Boileau în Arta sa poetică defineşte astfel:\nL’épigrame plus libre, en son cours plus bornê,\nN­est souvent qu’un bon mot de deux rimes orné!1\nNu avem decât să citim câteva din epigramele d­lui Bodnărescu pentru\nca să dovedim că d­sa nici idee are de ce vrea să zică o epigramă.\nScriind aceste cuvinte, dl. Grădişteanu nu­şi dădea seama că\ndă adversarilor săi o bună ocazie de a­l zeflemisi. În adevăr, d­sa\nnu ştia decât semnificaţia epigramei la moderni şi mai cu seamă\nîn literatura franceză.\nImediat însă Convorbirile literare în numărul cel întâi prin pana\nd­lui A.D. Xenopol publică un studiu Despre epigrame. Dl. Xenopol\narată d­lui Grădişteanu că epigrama la origină, la greci, avea cu\ntotul altă însemnătate, că ea mai cu seamă avea de menire de\na pune în forme scurte gândirile adânci omeneşti precum şi cele\nmai înalte închipuiri ale minţei şi cele mai dragi simţiri ale\ninimei.\nCum că dl. Grădişteanu a avut lucruri bune în răspunsul său,\naceasta nu mai încape îndoială, întorcând şi el tema caută a­şi\nbate joc de poetul Bodnărescu şi de prozatorul dl. Iacob Negruzzi\nşi reuşeşte cu cel întâi şi­l cam ciupeşte şi pe cel al doilea, dar\nBeţia de cuvinte rămâne tot în picioare.\n1. „Adesea epigrama, în libera­i scurtime,\nE un cuvânt de spirit ornat cu două rime” (trad. de Ionel Marinescu)\n(n.ed.).",
  "În adevăr, ce voise dl. Maiorescu să biciuiască în acel articol?\nMania unor oarecare literaţi de a înşira fraze lângă fraze fără\nnici un rost, de a îngrămădi epitete şi calificative peste epitete\nşi calificative, de a ameţi pe cititor supt un potop de vorbe fără\na spune nimic, acea literatură de foiletoane ca să zic aşa, unde\nsituaţiile cele mai teribile şi oribile sunt descrise în termenii\ncei mai umflaţi, cu tendinţe de literatură impozantă şi groaznică.\nDl. Grădişteanu, luând la refec pe Eminescu, Bodnărescu şi\npe dl. Negruzzi, dă o serie de exemple pentru a dovedi ce? Că\ndl. Maiorescu putea să găsească mai uşor la aceşti scriitori beţia\nde cuvinte decât la cei de la Contimporanul. Eroare, absolută eroare,\ncu aceasta simpaticul meu amic de astăzi arăta atunci că nu\nprea pătrunsese sensul articolelor din Convorbiri.\nCritica d­lui Grădişteanu era în mare parte fondată cu privire\nla d­nii de mai sus, dar nu din punct de vedere al beţiei de cuvinte,\ncare n­a existat niciodată la „Junimea”, nici la Convorbiri. Aşa,\nexaminând poezia lui Eminescu, Egipetul arată o mulţime de\nincorectitudini de limbagiu, imagini greşite, rime fanteziste etc.\nAşa e, Eminescu este poate poetul cel mai incorect dintre poeţii\nnoştri, la dânsul fraza e de multe ori strâmbă, chiar neisprăvită,\nexpresia, pe lângă lucruri de o plasticitate admirabilă, mai e falşă\nsau forţată. Pentru ce? Pentru că Eminescu era un gânditor înainte\nde toate, un gânditor impetuos şi pasionat; el are elocvenţa\nideei şi a simţirei, nu a frazei. Pentru a expune ideea, de multe\nori nu găseşte expresia justă, cuvântul îl jenează, fraza îl încurcă\nşi atunci el sacrifică totul ideei, simţirei. În asemenea cazuri el\ndiformează cu ciudă fraza, întrebuinţează cuvântul cel mai apro­\npiat ca sens, inventează chiar cuvinte şi nu se gândeşte la gra­\nmatică şi la sintaxă cum nu se gândeşte un om care are nevoie\nde un baston şi care nu are înaintea lui decât nuiele. Poeziile\nlui Eminescu nu se analizează din punct de vedere gramatical,\nşi dl. Grădişteanu le examina din acest punct de vedere. Dar dacă\neste un poet departe de beţia de cuvinte, desigur că este Eminescu,\nşi dl. Grădişteanu îi cita incorectitudinile, eliziunile etc. şi le\narăta ca beţie de cuvinte.\nAm zis că cu Bodnărescu dl. Grădişteanu a fost mai fericit,\ndar iarăşi nu din punct de vedere al beţiei de cuvinte. Bietul\nBodnărescu o fi avut ca scriitor multe defecte, dar numai acela\nal beţiei de cuvinte desigur că nu l­a avut; din contra, principalul\nsău defect, obscuritatea, provenea tocmai din sobrietatea expre­\nsiei şi concentrarea ideei. Cu toate acestea dl. Grădişteanu citează",
  "o serie de epigrame, de care cetitorii îşi aduc aminte că şi noi\nla „Junimea” făcusem haz de obscuritatea lor, pentru a exclama:\nNu sunt aceste simptome manifeste ale beţiei de cuvinte?!\nDar deloc, simpatice Grădişteanu, erai în eroare. De exemplu,\nd­sa cita următoarele două epigrame:\nZboară pământul din veacuri în veacuri şi tot pe acea cale\nDar şi scânteia divină în noi liberă fi­va ca dânsa?\nşi\nBlăstem şi soarte pe voi zei! blăstem pe oameni şi fapte!\nMumă natură unică rămâie­mi! la tine afla­voiu\nMilă, cruţare. Tu dai totdeauna alini disperării!\nBrudiu refugiu, al întâmplărei copile nevârsnic!\nŞi apoi încă o dată exclama:\nIată simptomele boalei d­lui Maiorescu!\nAjungând la dl. Iacob Negruzzi criticul de la Contimporanul\nse ocupă de Mihai Vereanu, romanul care se publica atunci în\nConvorbiri, relevând erori în direcţia arătată mai sus.\n*\nSă arăt acuma impresia care a făcut acest răspuns la „Junimea”.\nDar mai întâi să deschid un parantez pentru lămurirea cititorului.\nO acuzare, care era formulată la fiecare pas în contra „Junimei”\nşi pe care nici dl. Grădişteanu, nici dl. Ureche, nici toţi duşmanii\nConvorbirilor nu o lasă la fiecare ocazie deoparte, era aceea că\n„Junimea” era o societate de admiraţie mutuală. Nimic mai neexact\ndecât această învinuire. „Junimea” a fost una, poate, din societăţile,\nrarile societăţi literare, în care membrii nu s­au admirat unii pe\nalţii. La „Junimea” nimic şi nimeni nu era sacru, iar admiraţia ce\naveam noi pentru şefii, d­nii Maiorescu, Pogor, Carp, Alecsandri,\no învăluiam în atâtea rezerve mentale, încât dacă ei ar fi ştiut\naceasta nu ar fi fost deloc mulţumiţi. Teribili mai eram noi, tinerii,\nşi exemplu îl luam de la d­nii Pogor, Jac Negruzzi, Grigore Buicliu,\nCarp şi ceilalţi. Emancipaţi de orice prejudiţii afară de unele",
  "preju diţii literare şi estetice, deprinşi a cugeta liber şi căuta şi\ncerceta adevărul oricare ar fi el, trăind săptămânal în contact unii\ncu alţii, prin urmare cunoscându­ne foarte bine cât preţuim fiecare,\nnumai admiraţie mutuală nu putea să se nască din acest contact.\nLa „Junimea” erau două păreri: părerea care se scria şi părerea\ncare se avea. Am arătat de atâtea ori în aceste amintiri ce idee\nrea aveam noi de Bodnărescu şi cât haz am făcut de obscuritatea\nacelor epigrame, de care s­a legat pe urmă dl. Grădişteanu. Mihai\nVereanu a d­lui Negruzzi n­a fost citit întreg la „Junimea”, ci, mi\nse pare, numai cele întâi capitole. El fusese găsit slab; dl. Pogor\nîl tratase cu cruzime, iar noi râdeam înăbuşit prin unghere. Primit\ncu răceală, autorul nu mai aduce urmarea spre a fi cetită, ci se\nmulţumeşte a o publica direct în Convorbiri, a căror redactor era.\nAdevărul este că a fost o epocă de vreo 4­5 ani, în care dl. Negruzzi\na scris mult, prea mult, abordând toate genurile literare, afară de\nacela al tragediei; aşa, compunea poezii, scria nuvele, copii de\npe natură, idile, proverbe, traducea din Schiller drame, din alţi\npoeţi germani poezii. Un singur lucru îi lipsea, să facă un roman,\nun roman de longue haleine1 şi atunci a scris pe Mihai Vereanu.\nAcest roman, pe cât îmi aduc aminte, era un fel de roman à\nthese2, eroul având anume convingeri, în jurul cărora romanul\nse învârteşte. Necontestat că, după impresia care o am de pe\natunci, Mihai Vereanu este o lucrare mediocră; în operile d­lui\nNegruzzi se găsesc lucruri bune, chiar unele de valoare.\nZiceam că era greşită credinţa că „Junimea” era o societate\nde admiraţie mutuală. Vai de capul autorului care venea cu vreo\nscriere, numai admiraţie nu culegea! Iată, de exemplu, dl. Nicu\nGane, nuvelistul Convorbirilor, a cărui nuvele erau reproduse în\ntoate revistele şi care sunt reputate şi astăzi printre cele mai\nbune ce posedăm în acest gen; dl. Nicu Gane era un talent al\nConvorbirilor, singurul pe care Revista contimporană îl recunoaşte\nşi regretă că s­a rătăcit în „Junimea”.\nEi bine, ce păţea dl. Gane la „Junimea” când venea cu vreo\nnuvelă era ceva spăimântător! Se citea nuvela, se făceau pe ici pe\ncolo câteva observaţii, însă dacă observai bine, vedeai pe dl. Pogor\nstrâmbând din nas şi pe mulţi dintre cârtitorii şi clevetitorii de la\n„Junimea” stând cu buzele strânse şi cu sprâncenile încreţite.\nPrintre aceştia erau în frunte dl. Grigore Buicliu, Eminescu,\nLambrior şi eu.\n1. De lungă respiraţie (fr.).\n2. Tezist (fr.).",
  "Pe când dl. Maiorescu îşi dădea tare părerea oficială a „Junimii”,\nnoi, prin colţuri, ne dădeam părerea reală sau dezbrăcată de\noficialitate, care de multe ori era alta decât cea oficială; autorul\nera încurajat cu demnitate de dl. Maiorescu, iar noi făceam spirit\npe socoteala lucrărei aceluia. Fiind însă tineri, n­aveam curajul\nsă spunem părerea tare, dar o spuneam prin colţuri şi pe la\nurechea celorlalţi. Dl. Pogor, care nu avea nici un motiv să se\njeneze, îl trata pe dl. Nicu Gane când aducea vreo nuvelă de\nDrăgănescu şi striga:\n— Ce înseamnă aceste nuvele sentimentale? Este o literatură\nde apă cu zahăr.\nCum vedeţi, numai admiraţie nu era.\nDar îmi veţi spune că concluzia acestor amănunte ar fi că\n„Junimea” avea o părere oficială, care nu era tocmai sinceră, iar\ndl. Maiorescu nu­şi exprima convingerile sale când scria. Şi\naceasta ar fi o eroare. Dl. Maiorescu a ştiut totdeauna să­şi\ncumpănească cuvintele şi frazele, căci talentul d­sale este un\ntalent chibzuit, judecat şi cumpănit, rar îl vei surprinde pe\nneaşteptate. Ia citiţi, dacă aveţi timp, Direcţia nouă, această lucrare\ncare a stârnit atâtea polemice şi de care fiecare începător de pe\natunci se credea dator să se agaţe, şi veţi vedea că, afară de\nAlecsandri, talent constată numai la Eminescu.\nPrin urmare când adversarii, precum face şi dl. Grădişteanu,\nafirmă combătând pe dl. Maiorescu că d­sa dispreţuieşte întreaga\nliteratură şi nu crede ca oameni de talent şi de valoare decât pe\ncei pe care îi designa Direcţia nouă, adversarii sunt nedrepţi şi\nuzează de felul neleal cunoscut şi întrebuinţat în polemici, căci\nnicăierea dl. Maiorescu nu vorbeşte de cei din Direcţia nouă,\ndecât ca plecaţi pe o îndrumare mai sănătoasă şi mai corectă.\nÎnchid parantezul.\nÎn seara întâi de „Junime” dl. Maiorescu vine cu Revista contimpo­\nrană (răspunsul d­lui Grădişteanu, noi deja aveam cunoştinţă\nde acel răspuns căci ne procurasem Contimporanul). Dl. Maiorescu\nera vesel, dl. Negruzzi căuta să fie vesel, în realitate criticele\ndin Contimporanul probabil că­l afectase; era foarte susceptibil\nla critici. Eminescu râdea cu indiferenţă, auzise că în Contimporanul\neste atacat dar nu­şi dăduse osteneala nu numai ca să citească, dar\nnici măcar să se intereseze ceva mai de aproape; Bodnărescu era\nsenin, asta era caracteristica lui. El învăţase de la dl. Maiorescu\ncum că treaba poeţilor este de a scri, aceea a criticilor de a\ncritica; de altmintrelea el auzise cu ocazia citirei epigramelor",
  "sale în „Junimea” lucruri mult mai sărate şi mai pipărate decât\ni le spunea în Contimporanul dl. Grădişteanu.\nCurioasă natură era şi acea a lui Bodnărescu! Era resignarea\nşi pasivitatea personificate. Bodnărescu nu era cel întâi venit,\navea o cultură solidă germană, avea talent chiar, dar acest talent\ncând se exprima lua o formă aşa de greoaie şi neobişnuită încât\nîndepărta pe cititor; poate din această cauză, ca compensaţie,\nl­a făcut pe dl. Maiorescu să se ocupe mai de aproape de lucrările\nacelui scriitor.\nPe lângă dl. Grădişteanu iată că şi cei puşi în cauză de dl.\nMaiorescu intră în arenă şi bătălia începe.\nDl. Urechia, unul dintre cei mai maltrataţi, publică o serie de\nstudii asupra Direcţiei nouă. Dl. Pantazi Ghica socoteşte că publi­\ncarea Revistei contimporane nu este destul de răspândită pentru\na putea duce la auzul întregei ţări oribilul şi teribilul său răspuns,\nîi trebuia o revanşă şi o revanşă care să aibă răsunet, care să\nînchidă gura calomniatorului. De aceea, pentru astă dată, se\nadresează la un jurnal politic, la Românul, pentru a­i răspândi\npreţioasa şi prolixa sa proză.\nNici dl. Dimitrie Laurian nu lasă atacul fără răspuns, dar, de,\ndl. Laurian este un om subţire, un filosof plăcut şi un literat\nspiritual; răspunsul d­sale nu este kilometric, nici grosolan, ci\nscurt şi înţepător. Pe lângă aceşti combatanţi, tineretul de la Revista\ncontimporană se adună şi se concentrează spre a da o lovitură\nConvorbirilor literare pe cale umoristică, mijlocul întrebuinţat de\ndl. Hasdeu. Cu acea lucrare umoristică este însărcinat poetul\nRevistei contimporane, dl. M. Zamfirescu. I se dă materialul, fiecare\ndin colaboratorii revistei îi împrumută câte un cuvânt de spirit\nsau o situaţie burlească şi din această colaborare copioasă iese un\npamflet. Muza de la Borta rece. Unde mai pui pe dl. Hasdeu cu\ndiscipolii lui, d­nii Tocilescu, Teodorescu, care deşi luptau contra\nConvorbirilor separaţi, însă au o acţiune paralelă, ajutându­se cu\nbunăvoinţă unii pe alţii în contra monstrului de la Iaşi.\nAşa că într­un moment dat „Junimea” şi cu organul ei Convor­\nbirile se văd atacate, zeflemisite şi lovite din toate părţile.\nNimeni nu e cruţat de la Convorbiri; mai întâi dl. Bodnărescu,\napoi Eminescu, pe urmă d­nii Maiorescu, Negruzzi, Xenopol,\nNacu, Burlă, Culianu, eu etc. Dar despre aceasta voiu vorbi mai\ntârziu pe larg.\nDar nici noi de la „Junimea” nu ne lăsăm mai pe jos. „Junimea”\nîşi mobilizează toate forţele, punându­le în campanie. Dl. Maiorescu",
  "publică un articol intitulat Răspunsurile Contimporanului1, de astă\ndată lung şi documentat. Dl. Negruzzi, în rubrica bibliografie,\naruncă în fiecare lună săgeţi înveninate în contra adversarilor.\nEu eram încurcat până în gât într­o mare polemică cu d­nii\nHasdeu şi Tocilescu, apropo de istoria critică a românilor, care\nieşea în fascicole. Publicasem o critică, la care dl. Hasdeu puse\npe dl. Tocilescu ca să­mi răspundă, nevoind să­mi facă onoarea\nunui răspuns direct. Este drept că pe la errata, agenda şi corigenda\npublicate la finele volumului se ocupa de mine fără ca să­mi\npronunţe numele. La acest răspuns al d­lui Tocilescu şi la agendele\nşi corigendele d­lui Hasdeu am replicat din nou cu multă inimă,\naşa că la „Junimea” făceau mare haz de aceste răspunsuri şi\ncontra răspunsuri şi cărora nu mai ştiam ce titluri să le mai\ndau. În adevăr, cartea d­lui Hasdeu este ştiut că poartă numele\nde Istoria critică a românilor, critica întâi care am făcut­o putea\nsă fie intitulată Critica Istoriei critice a românilor. Dl. Tocilescu îmi\nrăspunde. Lucrarea sa merita să aibă titlul de: Critica criticei a\nIstoriei critice a românilor. Dar eu am replicat şi la această critică,\nşi atunci replica mea putea să fie intitulată: Răspuns la critica\ncriticei a Istoriei critice a românilor.\nDe acest lucru mi­aduc aminte că făcea mare haz dl. Iacob\nNegruzzi. În fine, polemica înveninându­se tot mai tare, eu mă\nsupăr cu desăvârşire şi atunci fac un articol general: Cum se scrie\nistoria la noi în care pun pe toţi adversarii mei, cu dl. Hasdeu\nîn frunte, cu dl. Ureche, Tocilescu la un loc, bătându­mi joc fără\nnici o menajare.\nÎn această luptă dl. Maiorescu mai avea de luptător pe Vasile\nTasu. În adevăr, în Contimporanul dl. Nacu publicase un studiu\nintitulat: Principii elementare de dreptul privat român. Imediat Tasu,\ncare era judecător la tribunal, se agăţă de articol, criticându­l.\nUn alt colaborator de la Revista contimporană, dl. Gheorghe Schina,\npublicase: Studii asupra condiţiei femei ei în dreptul vechi şi modern.\nImediat un junimist, dl. Grigore Buicliu, actual membru la Curtea\nde Casaţie, îi răspunde, bătându­şi joc.\nDespre toate acestea voi vorbi mai la vale, căci sunt foarte\ninteresante şi caracterizează epoca de acum 30 de ani.\nVorbesc aici numai de fazele principale ale bătăliei între noi\ncei de la Iaşi şi cei de la Bucureşti; cât despre hărţuieli, apoi\nacele erau la fiecare număr aproape.\n1. Titlul exact al articolului maiorescian: Răspunsurile „Revistei contimporane”\n(n.ed.).",
  "Aşa, la Revista contimporană dl. Laurian era însărcinat cu\ntabletele bibliografice. Lovitura care i­o adusese dl. Maiorescu\nîl ustura încă, dar probabil că dl. Laurian simţea de pe atunci\ndreptatea criticilor în fond a d­lui Maiorescu, precum şi sănătatea\nliterară a direcţiei nouă. Apoi, om cult şi delicat cum era, nu\nputea să nu recunoască meritele d­lui Maiorescu, mai ales că\namândoi sunt de origină transilvăneană. De aceea dl. Laurian\nnu ataca pe dl. Maiorescu, în schimb îşi aruncă ponosul pe noi\nceilalţi mai mititei, pe care ne tratează ca vai de capul nostru.\nAşa într­un număr al revistei, o dare de seamă începe astfel:\n„În Convorbirile literare întâlnim pe lângă d­nii Negruzzi şi Panu,\ndestul de bine cunoscuţi cititorilor noştri, un studiu asupra maghiarilor\nde dl. Slavici şi traducerea unei bucăţi presupusă din Virgil”.\nDestul de bine cunoscuţi cititorilor noştri! Era o ironie suve­\nrană la adresa d­lui Negruzzi şi a mea. Ce voiţi, eram în stare\nde război, la război totul este permis. Dar cum timpul aduce o\nmulţime de revirimente! Îndată ce dl. Maiorescu se strămută în\nBucureşti şi deschide un cerc literar „Junimea” de la Bucureşti, cine\ncredeţi că ia parte printre cei întâi? Simpaticul d. Laurian, ba\nmai mult, din junimist literar deveni junimist politic, unul din\nce mai distinşi, şi este şi astăzi. Atunci însă notiţa bibliografică\nse ocupa de Studiul asupra maghiarilor a d­lui Slavici, pe care îl\nmaltratează grozav. Apoi tot acolo găsim aluzii îndepărtate, se\nvorbeşte despre francmasoni şi alte înţepături la adresa „Junimei”.\nV\nRăspunsul d­lui Ureche la Beţia de cuvinte\nAcum să iau pe rând toate cele indicate mai sus, intrând în\ndetaliuri, şi să încep cu răspunsul d­lui Ureche intitulat Noua\ndirecţie din Iaşi.\nBietul d. Ureche era o natură foarte complexă; desigur că nu\nera lipsit de talent şi desigur că a lăsat în urma sa lucruri foarte\ninteresante şi foarte instructive, dar nu acele cărora el le dădea\nvaloare, ci altora la care poate ca valoare nu le atribuia nici una.\nAşa, desigur, cea mai însemnată lucrare a sa e publicaţia cu\nocazia cursului ce făcea la Universitate a documentelor foarte",
  "numeroase din veacul al XVIII­lea şi de la începutul veacului\nal XIX­lea. Din acele numeroase volume poţi vedea ca într­o\noglindă istoria economică, financiară, socială, culturală etc. a\nromânilor. Până la Ureche, lipsea toată această parte, căci docu­\nmentele publicate împrăştiate, precum şi acele din Uricarul lui\nCodrescu nu erau suficiente.\nDar când era vorba de a închega faptele, de a le critica şi\na­şi da părerea, nu ştiu cum se face, dar totdeauna concluziile\nsale erau greşite. Ureche era un mare patriot, patriot în sensul\nhimeric, utopic, fantastic. El voia să facă din români poporul cel mai\nmare, cel mai victorios, cel mai cult, cel mai literat, cu trecutul\ncel mai strălucit şi cu aspiraţiile cele mai nemărginite. Nenoro­\ncirea că toate aceste năzuinţi ale înflăcăratului său patriotism\navea pretenţia ca să le documenteze, să le dovedească că sunt\nîn realitate, că au existat, şi atunci vă puteţi închipui în ce\nsituaţie se punea servindu­se de un material mic şi modest\npentru a dovedi lucruri mari, mai mult decât mari, grandioase.\nAcest defect capital în concepţia ce­şi face despre români îi joacă\ntot felul de feste literare şi istorice, de care cei de la Convorbiri,\nîn frunte cu dl. Maiorescu, profitară pentru a­şi bate joc. A, dacă\ndl. Ureche ar fi fost poet, lucrul s­ar fi schimbat, dacă el ar fi\npus în poezii şi poeme aspiraţiile lui patriotice şi ar fi spus în\nversuri ceea ce a scris ca istoric, nimeni n­ar fi avut de zis nimic,\ndar când pretinzi că faci istorie şi în realitate faci fantazie, evident\ncă lucrul nu merge.\nDar ia să mă ocup de răspunsul d­lui Ureche, Noua direcţie\ndin Iaşi.\nDl. Maiorescu în Beţia de cuvinte dovedea lui Ureche că ceea\nce Pantazi Ghica făcea în nuvelele sale, celalt făcea în istorie.\nÎntr­un studiu asupra lui Miron Costin, cronicarul nostru este\ncomparat cu cei mai mari istorici moderni, cronicarii contimporani\ndin alte ţări nu se pot compara cu el. Iată un pasaj:\nNu, oricât am putea supăra vreunul din acele spirite – de care altă\ndată râdeam, pe care azi le deplângem – spirite pururea gata a\ndeprecia ce este românesc – nu, repeţim, Miron Costin nu este\nWillehardouin, nici sire de Joinville, Froissart, Filip de Comines, el\nnu este Olanyro Morales, Zurita, Garivay, Muntaner, Mariana Moncada;\nnu este asemenea autorul cronicelor de Neapoli, nici Villani; nu\neste a fortiori, asemenea ca catalogarii de date şi domni ai Germaniei\nfeudale... Miron Costin este în fond „istoric”!",
  "Beţia de cuvinte era vădită.\nDl. Ureche avea o formă deosebită de a se manifesta, avea\nslăbiciunea de a cita şiruri întregi de nume proprii fără nici o\ndistincţie, potrivit sau nepotrivit, aruncând pe deasupra diferite\naprecieri umflate patriotice. Era genul şcoalei vechi, întrebuinţat\nde Sion, Bolintineanu, Aricescu etc., însă, fiindcă Ureche era\nom cult, mult mai cult decât toţi aceştia, apoi la dânsul se trăda\nslăbiciunea prin citare de nume proprii de autor.\nNoi făceam mare haz la „Junimea” de această slăbiciune a\nregre tatului Ureche; de altmintrelea mania citaţiilor era pe atunci\nla ordinea zilei, era o adevărată boală; există şi astăzi, însă într­o\nmăsură mai moderată. Pe atunci un scriitor care n­ar fi citat\nîntr­un studiu măcar 20 de autori era un ignorant, s­ar fi crezut\ncompromis în ochii publicului. Şi dacă citaţiile erau făcute numai\nîntr­o singură limbă, lucrul era foarte jignitor. Un autor care se\nrespecta trebuia să citeze cel puţin în trei limbi. A! dacă el putea\nîn patru sau în cinci era idealul. Cel care introdusese întâi la\nmodă citaţiile a fost dl. Hasdeu. Cunoscând mai multe limbi,\nel putea să citeze în patru sau în cinci, şi­şi plătea acest lux. În\npolemica pe care am avut­o cu d­sa, l­am urmărit de aproape\nşi pe acest teren; se înţelege că nu l­am prins cu citaţii nepotri­\nvite, cum dl. Maiorescu se va vedea că­l prinsese pe Ureche, dar\nde multe ori constatam că citaţia din autori era de prisos, ea\nnespu nând nimica concludent, prin urmare citaţia era numai ca\nsă figureze în josul paginei un autor străin. Altă dată, dl. Hasdeu,\ntraducând, dădea un înţeles forţat textului pentru ca să îi serve\nsusţinerile sale.\nDe la dl. Hasdeu s­a molipsit, cum spun, multă lume cu\nboala citaţiilor, după cum elevul său de pe atunci dl. Tocilescu.\nDar de, nu era totuna.\nDar să vin la citaţiile lui Ureche. Cele mai multe erau deplo­\nrabile. Această manie este germană, dacă manie este, dar când\no împrumuţi, trebuie s­o împrumuţi în întregimea ei. Apoi este\ncunoscut că savanţii germani, precum de altmintrelea toţi savanţii\noccidentali sunt de o scrupulozitate şi acurateţă rară în citaţiile\nlor, cunosc perfect pe autorul care­l citează şi nu se înşală nici\nasupra datei, nici asupra epocei; acest lucru este de altmintrelea\nelementar. Ureche, probabil, sau scris repede şi nu avea timp\nsă controleze, sau credea pe public absolut ignorant, incapabil\nde a­l controla, la rândul său, căci altmintrelea nu­mi explic",
  "citaţiile pe dos şi erorile. În tot cazul dovedea că niciodată n­a\nfost familiar cu autorii pe care­i cita, căci chiar din memorie nu\ni­ar fi citat pe dos. Aşa mi se întâmplă foarte des să am nevoie\nde părerea unui autor, nu l­am citit de mult şi nu sunt sigur de\npărerea lui. În acest caz sau îl iau din nou, dacă am vreme, sau\ncând nu sunt sigur nu afirm, ci mă mărginesc a face rezerve în\ncaz de neexactitate.\nLa Ureche lucrul nu era aşa, şi aceasta făcea ca acel om, care\nposeda foarte multe cunoştinţi, să se preteze la critică şi câteodată\nla ridicol chiar. De multe ori la „Junimea” când ne adunam unul\ndin noi venea cu o noutate, noutatea era un articol sau vreo\nconferinţă a lui Ureche.\n— Ştiţi, striga el, am ceva nou.\n— Ceva de Ureche? întrebam noi.\n— Da, răspundea.\n— Bravo, strigam cu toţii în cor.\nEram foarte siguri că vom găsi ceva.\nÎn Beţia de cuvinte dl. Maiorescu într­un articol scurt, Miron\nCostin, găsise o mulţime de juvaieruri. Aşa, Ureche cita apropo\nde curtea lui Attila pe Amianus Marcelinus.\nDacă Ureche ar fi căutat să controleze, înainte de a­şi plăti luxul\nacelei citaţii, ar fi aflat că acel istoric murise demult, mult înainte\nde domnia lui Attila, era o chestie de dicţionar. Mai departe Ureche\nafirma că cu Voltaire se născu istoria cu caracter filosofic, abia în\nveacul al XVII­lea şi al XVIII­lea. Dl. Maiorescu îi arătă că la sfâr­\nşitul veacului al XVII­lea Voltaire era numai de 6 ani, lucru ce\nar fi putut să ştie şi dl. Ureche, deschizind un dicţionar. Aceste\nlucruri aveţi să­mi ziceţi că sunt mici, neînsemnate; evident că\nda, dar când ele sunt scrise de un profesor de universitate, şi încă\nun profesor de istorie, atunci bineînţeles că lucrul se schimbă,\nşi Ureche era profesor de istorie la Universitatea din Bucureşti.\nMi­aduc aminte geneza criticei d­lui Maiorescu în această\nprivinţă. Într­o seară vine d­sa la „Junimea” şi aşa, tam­nisam,\nne întreabă pe toţi:\n— Când s­a născut Voltaire? Cine ştie exact când s­a născut\nVoltaire?\nI­am răspuns fiecare aproximativ pe la sfârşitul veacului\nal XVII­lea, fără a ştie, natural, exact nimenea anul. Atunci\ndl. Pogor se scoală repede, aduce un dicţionar, mi se pare marele\ndicţionar de conversaţii, şi precizează data de 1694.\n— Dar de ce te interesează, îl întrebă dl. Pogor.",
  "— De nimic, răspunde.\n— Dar Amian Marcelin când moare?\nAici se înţelege că era cu neputinţă să răspundem; atâta\nam putut pe dinafară preciza noi, istoricii, că el a trăit în veacul\nal IV­lea.\nDl. Pogor caută din nou în dicţionar şi vede că acela a murit\ncam pe la 390.\nDl. Maiorescu zâmbea, pieptănându­şi barbişonul.\n— Are ceva Titus, striga dl. Pogor, de face asemenea întrebări,\nmi se pare că lucrul miroase a Ureche.\nAici dl. Maiorescu începu să râdă, dar nu ne făcu nici o\ndestăinuire. Numai când a venit săptămâna viitoare şi ne­a citit\nBeţia de cuvinte, numai atunci am înţeles sensul întrebărilor de\nmai sus.\nÎncă o dată, foarte curios om era bietul Ureche. Să profiţi de\nocazia unui studiu asupra lui Miron Costin pentru ca să cauţi\na­ţi desfăşura erudiţia şi, în loc să o arăţi, să dovedeşti din contră\ncă nu eşti familiar cu autorii pe care îi citezi este o aventură\nfoarte, foarte displăcută. Aşa, tot în acel studiu. Ureche mai\nscria următoarele: „Miron Costin este deja istoricul care întreabă\nla fapte cauzele lor, şi la cauze le cunoaşte o ordine, un sistem\noarecare ca Vico, Leibnitz, Descartes, Rotek, Cantu, Thiery”.\nCe o fi căutând, să întreabă dl. Maiorescu, printre istorici\nVico, Rotek, Cantu şi Thiery, filosofii Leibnitz şi Descartes?\nŞi cum să nu facem haz noi la „Junimea” de asemenea lucruri?\nLa publicarea Beţiei de cuvinte Ureche se supără foc şi se\nhotărăşte să răspundă. Răspunsul îl publică în mai multe fascicole\ndin Contimporanul, pe când el putea să fie redus la câteva pagini.\nCe­i reproşa dl. Maiorescu în critica sa? Că nu ştie ce spune, şi\nanume: că Amian Marcelin era mort de mult, înainte de domnia\nlui Attila, că Voltaire nu putea să inaugureze istoria cu caracter\nfilosofic în veacul al XVII­lea, fiindcă la sfârşitul acelui veac era\nnumai de 6 ani, că este o glumă a­l face pe Miron Costin superior\nlui Comines şi lui Froissant, lui Vilany etc., etc., şi că a­l face\negalul lui Vico, Cantu şi Thiery, gluma întrece orice margini.\nAceasta este tema discuţiei, cu aceasta trebuia să se ocupe în\nrăspunsul său. Ei bine. Ureche în această privinţă nu răspunde\nnimic, absolut nimic, fiindcă n­avea de răspuns nimic; recunoştea\nprin aceasta că critica d­lui Maiorescu era dreaptă, recunoştea\ncă s­a înşelat când făcea pe Amian Marcelin istoricul curţii lui\nAttila, recunoştea chiar că domnul de Voltaire, pe care numai",
  "toată lumea îl puteai întrece în spirit, chiar el, nu putea să facă\nun tractat de filosofie istorică la vârsta de şase ani. Recunoştea\nîn fine toate.\nApoi atunci la ce răspundea? Răspundea pur şi simplu ca\nsă­l ia şi el la răfuială pe dl. Maiorescu.\nÎn adevăr, în privinţa beţiei de cuvinte, zicea numai atâta că\nhohotul de râs de la „Junimea”, provocat de articolul Beţia de\ncuvinte, incalificabilă diatribă, a ajuns până la Bucureşti pe aripa\necoului intrigant şi apoi adăugia: „Să fie oare hohotul acesta al\nomului sincer convins de eroarea groaznică, care crede că a servit\nţara şi naţiunea continuând a umbla în calea în care românimea\na intrat de la 1821, sau este râsul nefericitului care nu­şi poate\nda seamă de nimic şi râde fiindcă vede râzând?”.\nRăspuns lamentabil, pe care noi la „Junimea” l­am exploatat\ndin nou în defavorul lui Ureche, căci Ureche îşi mărturisea\ngreşelile. El nu răspundea „nu am greşit”, dar el zicea că făcând\nerorile cu Amian Marcelin şi cu Voltaire înţelege a­şi servi ţara\nşi naţiunea, şi când adăugia: „că pe calea în care românimea a\nintrat de la 1821”, însemna că face şi el cum făcuse toţi scriitorii\nde la 1821 încoace, oarecum amesteca pe toţi, afirmând că toţi\nau făcut ca dânsul. Ceea ce era şi o eroare şi o prezumţie, căci\ncu privire la istorie rar vei găsi în cronologia lui Şincai erori\ngrosolane, nu vei găsi aproape deloc în Bălcescu, nici în Laurian;\ncum am mai arătat, toţi aceştia erau adevăraţi savanţi, cu o\nerudiţie foarte îngrijită şi foarte meticuloasă. N­ai să prinzi pe\nvreunul din aceştia cu citaţii neexacte sau strămutând pe oameni\ndintr­un veac în altul. Ceea ce era greşit la aceia – exceptând\npe Bălcescu – era concepţia istorică, era modul de a comenta şi\ninterpreta faptele. Prin urmare, Ureche nu avea dreptate când\nse punea la adăpostul predecesorilor săi.\nAcest subiect a făcut la „Junimea”, ţin foarte bine minte,\nobiectul discuţiei unei întregi seri. Mulţi, între care dl. Pogor,\nafirmau că Ureche are dreptate, că el face ceea ce făcuse toţi\nînaintea lui, că reaua credinţă a domnit înainte şi lipsa de orice\ncritică. Aceste lucruri însă noi, cei trei români, le­am contestat\ncu energie, adică Lambrior, Tasu şi eu. Lambrior în special, care\nde natura lui era tăcut, devenea foarte locvace când ceva îl\nstimula, a luat o foarte vie parte la discuţie.\n— Nu confundaţi, zicea el, reaua credinţă în a interpreta\nfaptele cu ignoranţa faptelor, nu confundaţi lipsa de orice spirit\ncritic cu pospăiala de erudiţie şi cu citarea fantastică de nume",
  "de autor. Un Şincai, un Laurian cunosc perfect faptele, datele\nşi epocele; un Petre Maior ştie când a trăit Amian Marcelin şi\nnu­l confundă cu Priscus; Bălcescu are lucrări ireproşabile din punct\nde vedere al erudiţiei. Prin urmare, când un farsor ca Ureche\npretinde că lucrează în ogorul românimei cu elucubraţiile lui,\neste o îndrăzneală de a se pune în dosul oamenilor care au citit\nzi şi noapte şi care cunoşteau perfect lucrurile despre care vorbim.\nVI\nUn lung intermezzo\nDar înainta de a mă ocupa cum răspunde dl. Ureche sarcasmelor\nd­lui Maiorescu, simt nevoia de a aşterne pe hârtie reflecţiile\ncare îmi debordează creierul şi inima. Cititorii să mă ierte de\nacest lung intermezzo.\nDe această slăbiciune inerentă scrierei amintirilor, natural că\nnu pot scăpa nici eu şi cu plăcere caut astăzi ca să iau o revanşă\nasupra oamenilor şi lucrurilor pe care le­am văzut, de vreme ce\natunci nu am putut să­mi spun totdeauna sau cu toată libertatea\npărerea.\nÎn adevăr, când am intrat la „Junimea” eram tânăr de tot,\nsocietatea era în plină înflorire, ea era dominată de oameni de\nvaloare, care deja jucau un rol mare, nu numai în literatură, dar\nşi în societate. Îmi aduc aminte cum la întâia şedinţă a „Junimei”\nam intrat modest şi timid, căutând să fac cât mai puţin zgomot\ncu paşii mei, să atrag cât mai puţin atenţia societăţei unde intram.\nAerul liber, conversaţia zgomotoasă, tonul zeflemist, dialoguri\nvii şi incisive, atmosfera obicinuită „Junimei” nu erau deloc\nîncurajatoare pentru un debutant, pentru un neofit. Din contră,\ncelui care venea întâiaşi dată la „Junimea”, când se vedea într­un\nmijloc aşa de zgomotos şi de liber, câţiva dominând pe ceilalţi\nla care nu făceau nici atenţie, impresia îi era displăcută, îi se\npărea că nu­i la locul lui şi că o asemenea societate nu poate\nsă fie serioasă, în tot cazul îl făcea mai timid decât era şi îl\nlipsea de puţinul curaj cu care intrase. De aceea, foarte mulţi au\nvenit, cum am spus, au fost introduşi o dată la „Junimea”, fără\nsă mai revină a doua oară. La „Junimea” era un catalog pentru",
  "aceste persoane; el se compunea din un lung şir de nume, de\noameni care veniseră numai o singură dată la o şedinţă şi nu se\nmai reîntoarseră. Pentru ce? Pentru că societatea nu­i plăcuse deloc.\nToţi aceşti oameni îşi făcuseră de mai înainte o idee alta de\n„Junimea”. Când veneau însă şi vedeau că e contrariul de ce îşi\nînchipuiau, că operile care le citeau erau sfâşiate fără jenă, iar\nautorii lor zeflemisiţi, când vedeau că nimeni nu se ocupă de\npersoana lor, că nimeni nu se adresează la ei măcar de politeţă,\ncă pot să se ducă fără ca cineva să­i oprească, că nu pot să se\names tece în discuţii, ele fiind tumultuoase şi cu un caracter de\nmulte ori deasupra cunoştinţelor lor, ei aşteptau în mod penibil\nora convenabilă spre a se putea retrage pentru a nu mai veni\nniciodată. Dintre aceştia mulţi au devenit duşmanii „Junimei”,\namorul lor propriu era rănit, mai întâi pentru indife renţa cu\ncare fuseseră trataţi şi al doilea pentru neputinţa care o simţiseră\nde a se amesteca în discuţiile „Junimei”. De aceea, când vedeam\npe un nou venit, noi cei vechi îl observam şi­l studiam, iar după\nce pleca apoi ne întrebam unul pe altul:\n— Oare acesta are să mai vină?\nLa care întrebare dl. Iacob Negruzzi răspundea:\n— Pe cât l­am văzut nu cred să mai vină. Am să­l pun şi pe\nacesta, desigur, pe lista celor care vin la „Junimea” să încerce\nmarea cu degetul.\nSe întâmpla însă ca noul venit să apară şi la şedinţa a doua.\nAtunci toţi zâmbeam şi ne ziceam încet:\n— Acesta rămâne membru, acesta are să vină întotdeauna.\nŞi în adevăr, cine venea la „Junimea” a doua oară, apoi venea\nregulat totdeauna. Rar se întâmpla ca cineva să vină de două\nori şi apoi să nu mai vină. Prima impresie decidea totul, din\nseara întâia noul venit se decidea.\nCând am venit eu, în prima seară a fost o îndoială – mi s­a\nspus pe urmă – dacă voi mai veni şi a doua oară. Eram cunoscut\nca fracţionist cu idei naţionaliste, combătusem chiar „Junimea”.\nSituaţia mea a fost însă mai uşoară în prima seară, fiindcă\ncunoş team mulţi junimişti profesori, de aceea când am reapărut\nşi la a doua şedinţă, dl. Iacob Negruzzi n­a putut să se împedice\nde a­mi spune:\n— Vasăzică ai să fii de ai noştri? Poţi să vezi acum că „Junimea”\nnu este aşa cum se vorbeşte de dânsa.\nJena însă, naturală poziţiei mele şi vârstei mele tinere, a\ncontinuat încă mult timp a­mi împedica activitatea şi libera\nexprimare a gândirei. Tocmai peste vreo doi ani am devenit",
  "bătrân junimist, căci şi aici era o tradiţie: nu puteai să ai pretenţia\nde a fi junimist serios dacă n­ai luat parte cel puţin într­un an\nla banchetul aniversărei „Junimei”, căci nu se putea concepe un\njunimist fără tradiţie, şi ce titluri putea să aibă cineva dacă nu\nasistase măcar la un banchet de aniversar?\nŞi acum revin la observaţia care am făcut­o la început. Ziceam\ncă povestitorul îşi ia oarecum o revanşă în contra oamenilor şi\nlucrurilor cu ocazia povestirei. În adevăr, la început timid, veneam\nla „Junimea”, mă puneam într­un colţ pe lângă membrii cari îi\ncunoşteam, tăceam şi ascultam discuţiile fără să îndrăznesc a\nmă amesteca în ele, cel mult făceam în acel colţ un alt mic cerc\nîn care ne puneam încet impresiile, combăteam la ureche pe cei\nce discutau, criticam operile ce citeau dar nu îndrăzneam ca să\nridicăm glasul. Câteodată dl. Pogor care ne observa ne zicea:\n— Dar ce complotează acolo cei trei români?\nIar dl. Maiorescu foarte rar îşi întorcea faţa spre colţul unde\neram.\nÎnţelege oricine însă că eu gândeam în mine, aveam păreri,\ncriticam sau aprobam cele ce vedeam, de multe ori aveam mare\ndorinţă ca să mă amestec în discuţie şi să combat pe vorbitor,\neram însă jenat şi preferam să tac.\nEi bine, astăzi, în aceste amintiri, îmi iau şi eu revanşa. Multe\nlucruri am observat din colţişorul meu, acuma le spun. Multe\nlucruri nu mi­au plăcut, multe teorii mi se păreau absurde, acum\nle critic. Este dreptul meu ca scriitor al amintirilor să uzez de\ndânsul şi uzez cu plăcere căci fondul la acea societate a fost\nexcelent şi oamenii preţioşi.\nMă întâlnesc cu mulţi cari citesc aceste amintiri şi îmi vorbesc\ncu entuziasm de activitatea „Junimei” şi de valoarea membrilor\nei principali şi­mi adaugă:\n— Ce timpuri frumoase, câtă activitate intelectuală; astăzi\nasemenea lucruri nu se mai pot, o a doua societate „Junimea”\nnu se mai poate înfiinţa.\nAu dreptate cei ce îmi vorbesc astfel, dar nu în sensul cum\ncred ei, ci într­un sens mai larg, mai complex, căruia e nevoie\nsă mă explic. Evident că o altă societate ca „Junimea” nu se mai\npoate crea, dar pentru ce? Oare fiindcă oamenii care o compuneau\nerau de aşa mare valoare încât n­a mai fost pe urmă, nici nu\nvor mai fi? Deloc? Mai întâi membrii principali ai „Junimei”,\ndin fericire, trăiesc şi astăzi, d­nii Maiorescu, Carp, Pogor, Iacob\nNegruzzi, Theodor Rosetti etc., etc. Alecsandri a trăit şi el până",
  "acum câţiva ani; singurele pierderi reale sunt: Eminescu, Conta,\nLambrior. Pentru ce foştii junimişti care trăiesc s­au transformat\nîn junimişti politici şi au pus pe planul al doilea ocupaţiile\nliterare, iar unii au renunţat cu desăvârşire?\nAdevărul este că împrejurările speciale a unei epoci creează\nsituaţii literare, situaţii care, după ce acele împrejurări dispar\nsau se schimbă, nu mai pot continua nici ele, ci trebuie să se\nschimbe sau să dispară şi ele.\nÎmprejurările în care s­a înfiinţat „Junimea” erau cu totul\nspeciale, speciale pentru atunci, şi mai speciale încă pentru Iaşi.\nIată un oraş care încetează de a fi capitala Moldovei, prin urmare\nîncetează de a mai fi un centru de activitate febrilă politic. El\nnu voia, şi cu drept cuvânt, să renunţe la pretenţia de a rămâne\ntot întâia capitală, din punct de vedere intelectual, şi această\npretenţie era foarte întemeiată. În tot timpul Iaşul a fost superior\nBucureştiului prin cultura lui şi printr­o clasă de boieri inteligenţi\nşi instruiţi. Superioritatea istorică a Iaşului faţă de Bucureştiul\nse poate uşor explica.\nE destul să spun că Bucureştiul era vecin cu bulgarii şi turcii,\niar la nord în Moldova eram vecini cu polonezii, unul din cele\nmai culte popoare de pe atunci.\nAstăzi literatura este mult mai răspândită; este un public\ncititor poate de douăzeci de ori mai numeros decât cel de acum\ntreizeci de ani, iar cei care se dau la cultul literilor şi al artelor\nse pot evalua poate la de o sută de ori mai mare decât micul\ncenaclu literar care constituia toată bogăţia pe acest teren al\nţărei. Şi cu toate acestea, din această mişcare foarte onorabilă\nîn care s­au distins mulţi poeţi de talent, nici unul n­a ajuns la\nînălţimile lui Eminescu, ba chiar a lui Alecsandri, sau chiar\nBolintineanu, cu toate că din aceştia unii au tot atât talent ca\nşi Alecsandri şi desigur mai mult decât Bolintineanu.\nCare e cauza? Sunt două, după mine, principale, întâia am\namintit­o în treacăt mai sus: cu cât cultul literilor se răspândeşte\nmai mult, nivelul mijlociu evident că se ridică, fiindcă selecţiunea\nse face dintr­un număr mai mare de colaboratori, dar somităţile\ndevin mai rare, şi o asemenea situaţie literară nu poate să ţină\ncamparaţia cu aceea a unei mişcări intensive, din care talentele\nmari se ridică la înălţimi uimitoare.\nMă explic. Când imperiul roman este pătruns până în sânul\nlui de popoarele zise barbare, de germani, mongoli, slavi etc.,\ncivilizaţia romană, restrânsă relativ pe un foarte îngust spaţiu,",
  "ajunsese la culmea perfecţiei, căci ea rezuma în sine şi civilizaţia\ngreacă. Ordinea politică şi socială fu răsturnată din fundament,\nsă creară state nouă cu o organizaţie nouă socială şi politică. Care\na fost rezultatul acestei răsturnări sociale? Cultura şi civilizaţia au\ncâştigat în întindere, luate în mijlociu; toate acele popoare barbare\ncare înfiinţară state, adoptară o civilizaţie; prin urmare, după\ncăderea imperiului roman era mai multă lume în care se infiltrase\nvechea civilizaţie decât sub cea mai strălucită epocă romană.\nPierzând Iaşul direcţia politică, ieşenii culţi se baricadează\nîn superioritatea lor intelectuală şi culturală, de voie, de nevoie\nprivesc cu dispreţ la noua fază socială, în care frământările politice\naşa de meschine jucau rolul principal; ei se dedau culturei spiri­\ntului, ca o protestare în contra ocupaţiei vulgare politice.\nMai era ceva. Desigur că Iaşul fusese rănit când se văzuse\ndecapitat politiceşte. Mult timp moldovenii nu pot uita lovirea;\nieşenii hrănesc în contra bucureştenilor un fel de indiferenţă\nsuperioară şi un fel de dispreţ intelectual pentru noua capitală.\nAceste împrejurări sunt proprii pentru înfiinţarea unei societăţi\nliterare din care politica să fie exclusă şi în care cultul literaturei,\na artei şi a ştiinţei să fie singura preocupare. Această societate\natrage în mod natural toate spiritele de elită, toţi studioşii care\nîn oraşul mort politiceşte, chiar dacă ar fi voit, nu puteau să­şi\nîntrebuinţeze timpul liber la ceva mai cu folos.\nLa aceste împrejurări se datoreşte înfiinţarea „Junimei” şi\nacesta este secretul succesului ei.\nAceasta cu privire la împrejurările sociale [ale] Iaşului.\nSă vedem cele cu privirea ţărei.\nÎn ţară, alta era situaţia cultivărei literaturei, mişcarea era\nmică şi, ca să zic aşa, canalizată.\nAfară de câţiva prozatori şi poeţi cunoscuţi, încolo încercările\nerau rare şi timide. Cultura nefiind răspândită cum este astăzi,\nera natural ca cei care căutau să se improvizeze poeţi să fie\ntineri absolut fără nici o pregătire, căci de... proverbul spune că\npoetul se naşte. S­o fi născând poetul într­un cerc îngust de\nviaţă şi într­un mijloc primitiv de trai, dar e cam greu să te\nnaşti poet într­un oraş cult sau într­o ţară cultă şi s­ajungi la o\nreputaţie oarecare fără nici o preparare tehnică şi educativă.\nArătaţi­mi în ziua de astăzi un mare poet, un om născut\npoet, care să fi ajuns la celebritate fără o cultură prealabilă.\nAcum 30 de ani, poeţii şi prozatorii aş putea zice că se împărţeau\nîn două. O parte, oameni culţi, în număr foarte restrâns, a căror",
  "lucrări însemnau ceva, prin talent, şi altă parte, compusă din\noameni inculţi, cu pretenţii de poeţi, a căror lucrări erau adevă­\nrate elucubraţii copilăreşti.\nFiindcă mişcarea literară era restrânsă, era natural ca ea să\natragă întreaga atenţie publică.\nDin ce se compunea publicul? Publicul se compunea şi el\ndintr­o pătură de elită mărginită, care se interesa de mişcarea\nliterară, dar se interesa serios, aproape cu pasiune.\nFiind deci un cerc restrâns de literatori în ţară şi altul tot aşa\nde restrâns de cititori, de la sine se înţelege că tot ce se scria era\nremarcat; orice polemică interesa acel public de elită, aşa că o\nchestiune literară pe atunci, chiar de minimă importanţă, pasiona\npublicul de care am vorbit, într­un mare, foarte mare grad. Aşa\nse explică de ce Convorbirile literare erau căutate şi citite, aşa se\nexplică de ce cele mai mici polemici capătă o proporţie mare în\nochii opiniei publice şi chiar deveneau evenimente literare. Un\nexemplu: Beţia de cuvinte a d­lui Maiorescu a avut un efect mare.\nEste adevărat că în fond dl. Maiorescu critica o întreagă şcoală\nliterară, în fapt însă îşi bătea joc de trei sau patru colaboratori\nde la Revista contimporană. Aşa, el prindea pe răposatul Ureche\ncu câteva inexactităţi de dată şi îl arăta ca confundând pe pictori\ncu sculptori, şi pe istorici cu filosofi, constata la Pantazi Ghica\no bolnăvicioasă întrebuinţare de nonsensuri, de adjective, de\ncalificative ridicule şi atâta tot. Aceste lucruri interesau pe atunci\npublicul; de aici începutul unei polemici care a durat trei ani.\nPe atunci, când un profesor de universitate scria „hunc munus”\nîn loc de „hoc munus” era un râs general.\nAstăzi asemenea lucruri trec aproape neobservate.\nCând un deputat la tribună zice: „daţi­mi, domnilor, le quart\nd’heure de Rabelais în loc de le quart d’heure de grâce”1, lumea cel mult\nsurâde. Când un gazetar într­un articol serios spune că un mare\nom politic a zis: „eu sunt şeful lor, deci trebuie să­i urmez”, pe\ncând cine nu ştie că aceste cuvinte sunt o frază ironică într­o\noperă bufă, nimenea nu se scandalizează, cel mult o gazetă în\ncare se găsesc literaţi relevează această enormitate. Pentru ce?\nPentru că astăzi mişcarea literară e mult mai mare, mult mai\nrăspândită. La ea colaborează şi chemaţi şi nechemaţi, dar jude­\ncată ca generalitate ea este mult superioară celei de la 1871 fără\nsă atingă înălţimile rare ale unei personalităţi de atunci.\n1. Sfertul de oră al lui Rabelais... sfertul de oră de graţie (fr.).",
  "Acest lucru trebuie explicat. În epoca de care vorbesc, cultura\nliterară era restrânsă dar intensivă; aş putea compara aceste\ndouă epoce cu cultura agricolă intensivă şi extensivă. Frământată\nnumai de un număr restrâns de spirite, ea nu a produs, în genere\nvorbind, mult; a produs chiar lucruri mediocre sau cu totul\ninferioare, însă din cauza elitei intelectuale care când se dădea\nla asemenea îndeletnicire, când a produs ceva bun, apoi acest\nbun a mers până la perfecţie, căci acea epocă de lucrare intensivă\nliterară a dat naştere la oameni ca Alecsandri, Bolintineanu,\nEminescu, creând chiar şi şcoli literare.\nDar dacă cultura şi civilizaţia câştigară în întindere, ea însă\npierdu în intensitate, căci nivelul ei vechi căzu la o medie destul\nde joasă. Şi sub barbari se scrise şi se creă artă, dar toate aceste\nerau departe de a se putea asemăna cu producţiile impecabile\na câtorva artişti şi scriitori din epoca de splendoare romană.\nAceasta este o lege socială absolut covârşitoare. Extensitatea\nse face totdeauna pe socoteala intensităţei. Desigur că astăzi se\nscrie mai bine şi mai frumos decât acum treizeci de ani. Rămân\ntotdeauna plăcut surprins de câte ori citesc poeziile unui debu­\ntant sau nuvelele unui începător, dar când le examinezi mai de\naproape, vezi foarte multă îngrijire de stil, foarte fericită alegere\nde cuvinte, mult talent de ordine inferioară, dar ca concepţie,\nca inspiraţie aproape numai imitaţie.\nCare este păcatul literaturei actuale? Şi ce îi trebuie ei să\ndevină viguroasă şi fecundă? Păcatul ei este că ea nu trăieşte\ndin propriile ei resurse, ci din spiritul şi inspiraţia celor din\nşcoala de acum treizeci de ani. Din generaţia tânără de poeţi\nnici unul nu a avut o aşa mare personalitate poetică, încât să\nse dezbrace de şcoala lui Eminescu, pentru ca să creeze el una\nieşită din originalitatea talentului.\nAceasta are ca consecvenţă o uniformitate, aş putea zice o\nmonotonie, când e vorba de concepţie şi execuţia lucrărei lite­\nrare. De multe ori am luat în mână, cu foarte multă bunăvoinţă,\nun volum al unui poet cu reputaţie. Citind, am văzut multă\nosteneală, ba chiar mult talent, însă amândouă pe teme cunos­\ncute, iar inspiraţia izvorând din procedeuri poetice care au ilustrat\nvechea şcoală.\nMulte talenturi, multă valoare reală se pierde în imitaţia unui\nom, al unei şcoale, care şi­a făcut traiul, prin urmare nu se poate\ncontinua la nesfârşit. Acest adevăr ar trebui să­l înţeleagă litera­\ntorii noştri şi să caute să se dezbrace, cu violenţă chiar, de o",
  "mantie care pe umerile predecesorilor strălucea în fire de aur\nşi în diamante, iar pentru imitatori este o grea mantie de plumb.\nCa să fiu drept, este o şcoală, şcoala poetului Macedonski,\ncare singura se deosibeşte.\nAceste observaţii mă duc departe, mult mai departe decât ar\ntrebui. Voi căuta să mă mărginesc, totuşi nu pot, fără ca să\nabordez o chestie de literatură şi artă cu un caracter mai superior.\nSunt foarte mulţi specialişti şi cunoscători în materie care\nau judecăţi exclusive şi absolute.\nAşa, unii admiră şi susţin că sculptura a atins în Grecia antică\nculmea perfecţiunei şi că de atunci încoace este în vădită deca­\ndenţă; alţii sunt partizanii picturei Renaşterei, pentru care sunt\nîn stare să sacrifice întreaga mişcare picturală modernă. Acelaşi\nlucru cu arhitectura, ba chiar cu literatura. Pentru aceşti absolutişti,\nargumentarea e foarte uşoară. Ei te întreabă: există astăzi un\nsculptor care să facă un Venus de Milo sau un gladiator combătând,\nexistă un pictor care să refacă o sfântă familie a lui Rafael? Ei\nbine, tot ei răspund nu; asemenea bucăţi sunt neîntrecute, ele\nsunt perfecţia însuşi şi neimitabile.\nIa să discutăm puţin această chestie. Evident că nici un sculptor\nnu mai poate să producă un Venus de Milo, evident că orice pictor,\ncel mai genial modern, nu va putea să producă o Sfântă familie\na lui Rafael; imitaţii câte voieşti. Venus de Milo a fost refăcută\nca simple copii în toate felurile, iar după tablourile lui Rafael\ns­au scos atâtea copii, încât s­ar putea umplea cu dânsele galerii\nde kilometre şi kilometre.\nDar chestia nu se pune aşa, şi mai cu seamă nu se pot trage\nconcluzii, pusă chestia astfel. Nu urmează că dacă sculptura\nantică şi pictura Renaşterei au atins perfecţiunile artei, nu urmează,\nzic, de aici că toată arta de atunci încoace este în decadenţă. În\ndecadenţă au fost sculptura şi pictura, dar ştiţi cât timp? Cât\ntimp pictorii şi sculptorii au persistat în a vedea idealul în\nsculptura antică şi în pictura din veacul al XVI­lea şi al XVII­lea,\ncăutând exclusiv să imiteze acea artă şi neputând concepe altfel\narta decât sub formele artei anterioare.\nÎntr­o epocă arta poate să ajungă la cele mai grandioase\nînălţimi. Ca lucrare artistică ea rămâne pentru totdeauna ca\nmodel, însă de imitaţie în cele mai multe cazuri nu. Orice ar face\nun sculptor modern, niciodată nu va reuşi ca să se pună în\nsufletul sculptorului care a creat Venus de Milo, căci îi despărţesc\npe unul de altul sutele, ba chiar miile de ani şi că îi va fi totdeauna",
  "imposibil să se dezbrace de personalitatea sa modernă, de societatea\nîn mijlocul căreia trăieşte, după cum îi va fi tot aşa de imposibil\nca să se pună în carnea şi oasele unui cetăţean grec, trăind într­o\nsocietate cu totul deosebită de a noastră. Acelaşi lucru cu pictura,\nacelaşi lucru cu orice imitaţie.\nArta şi literatura modernă au ajuns şi ele la înălţimi verti­\nginoase, şi ele au clasici, şi ele au înfiinţat şcoli, când însă?\nCând oameni cu talent original au căutat să se inspire din propria\nlor personalitate, din mijlocul social în care trăiesc, admirând\npe predecesori, însă ferindu­se de a le imita şcoala.\nSe înţelege că nu trebuie căzut în cealaltă extremitate. În\nartă trebuie să fie lucruri imitate. Aceasta, chiar fără de voia\nartistului, care nu se poate dezbrăca de influenţa şcolii la care\ns­a format. Se înţelege că nu aprob căutarea originalităţei şi a\noriginalului cu orice preţ; aceasta nu mai este originalitate; este\nafectaţie, silinţa cu orice preţ de a te deosebi.\nVedeţi ce se petrece în Paris, Berlin etc. cu şcolile literare şi\nartistice. S­adună un număr de tineri chiar talentaţi, se hotă răsc\nsă scrie sau să picteze altmintrelea decât cum şcoala dominantă\nadmite, căutând ca scrierile şi lucrările lor de artă să nu semene\ndeloc cu nimic care s­ar apropia de vreo şcoală existentă. Rezultatul?\nRezultatul este că vedem întemeindu­se pe asemenea baze\nşcoli literare şi artistice bizare, care înfruntă cu teoriile lor bunul­\nsimţ, care profesează cultul absurdului, şcoli născute nu din\nindividualitatea puternică a artistului, ci din răutate, invidie,\ndin dorinţa de a ajunge, de a parveni repede.\nŞi la noi există o şcoală literară care cam se aseamănă cu\nacele de care vorbesc, din străinătate.\nEi bine, departe de mine de a sfătui pe literaţii noştri ca să\ncreeze, să inoveze, să înfiinţeze şcoli nouă numai pentru ca să\nnu se apropie de Eminescu sau Alecsandri în compunerile lor.\nDacă este să spun gândirea mea, apoi mai degrabă prefer să văd\npe poeţii noştri mergând pe urma predecesorilor lor, decât să­i\nvăd apucând câmpii.\nEste o observaţie foarte adevărată: predecesorii apasă pe\nurmele succesorilor aşa de tare, încât îi încovoiază. Un trecut\nbogat este o sărăcie pentru cei care lucrează în prezent. Acea\nlucrare a spiritului care se numeşte comparaţie e teribilă pentru\ncei actuali, nu numai la teatru cu privire la doi actori pe cari îi\ncompari în acelaşi rol, ci şi în artă, în literatură, în politică, în\ntoate. Se vor găsi totdeauna oameni pentru care un Alecsandri",
  "va rămâne modelul perfect al poeziei, iar Eminescu geniul încarnat\nal profundităţei poetice.\nEu însă nu mă gândesc la asemenea oameni. Actualii, când\nau talent, pot lupta în bune condiţii cu predecesorii; li se cere\nca să fie originali. Originalitatea le deosibeşte imediat nu numai\nde oameni mediocri, ci chiar de genii; eşti tu un altul. Acest\nlucru aş dori.\nDar cer cititorilor iertare de aceste lungi digresii.\nVII\nRăspunsul d­lui Ureche\nAm spus cum Beţia de cuvinte, articol scris cu mult umor,\nlucru care îi se întâmpla mai rar d­lui Maiorescu, a ridicat o\nindignare generală în redacţia Revistei contimporane şi în Bucureşti.\nRăposatul Ureche nu putea să nu răspundă; fusese prea\nmaltratat.\nŞi aici un mic parantez.\nÎn genere atacul este mult mai uşor decât riposta. Când ataci,\nmai întâi îţi alegi tu singur terenul şi, natural, îţi alegi terenul\ncel mai tare pentru tine şi cauţi să loveşti în partea cea mai\nvulnerabilă a acelui pe care­l ataci; procedeul nu este tocmai\nechitabil, dar în fine când e vorba de bătălie echitatea rămâne\npe planul din urmă. Aşa, când voieşti s­ataci un autor, îţi alegi\nlucrarea lui nu cea mai bună, ci cea mai slabă.\nÎn al doilea rând, îţi dai tot timpul cât îl crezi de cuviinţă,\npentru a premedita, prepara şi efectua atacul. În aceste condiţii\nadversarul se vede surprins şi de atacul neaşteptat şi de terenul\npe care e nevoit să se pună, fiindcă tu­l duci pe acel teren.\nÎn fine, el e nevoit să răspundă imediat sau cât se poate de\nrepede, căci un răspuns peste câteva luni sau un an nu mai este\nun răspuns.\nPrin urmare, în genere, la ripostă se cunoaşte tăria omului,\nacolo se văd promptitudinea şi siguranţa spiritului precum şi\ntăria cunoştinţelor.\nÎnchid parantezul.",
  "Pe răposatul Ureche, dl. Maiorescu în Beţia de cuvinte îl pusese\nîntr­o poziţie foarte inferioară, căci atacându­i ideile şi discu­\ntându­i­le, îl ridiculizase pur şi simplu.\nEra deci o chestie de văzut, cum Ureche va răspunde şi pe\nce teren se va pune.\nMărturisesc că noi, de la „Junimea”, aşteptam cu nerăbdare\nsă vedem cum adversarii d­lui Maiorescu îi vor replica.\nCând a început a apărea răspunsul d­lui Ureche (căci el a\ncontinuat în mai multe numere din Revista contimporană) efectul\na fost deplorabil. Dl. Maiorescu avusese abilitatea şi spiritul de\nstrategie ca să condenseze tot ce avea de spus într­un singur\narticol, fără urmare în numărul viitor. Era o bucată de granit\ncare cădea instantaneu pe capul celor de la Revista contimporană.\nRăposatul Ureche n­a sesizat acest procedeu de luptă de la\nadversari, ci răspunsul său conţinea trei numere consecutive cu\nde două ori va urma.\nAcum vă închipuiţi efectul; un om îţi dă o lovitură în cap\nde te culcă la pământ, tu te scoli, îţi aranjezi părul şi toaleta,\nşi apoi din lună în lună îl înjuri sau îl scuturi de mânecă când\nîl întâlneşti.\nSe potriveşte?\nAcest lucru face dl. Ureche. D­sa ca să răspundă îl ia pe\ndl. Maiorescu de la începutul activităţei sale literare, adică începe\nde la facerea lumei, când trebuia să o ia măcar de la potop, şi\nîncă în ce mod?\nDl. Maiorescu, pe când fusese director la liceul din Iaşi,\npublicase în Anuarul acelui liceu, la 1863, o disertaţiune asupra\nlimbei latine.\nN­am citit acea disertaţiune, dar după citaţiile ce a făcut cu\nacea ocazie Ureche din ea, probabil că într­însa se aflau multe\nlucruri bune dar şi foarte multe mediocre sau contestabile.\nUreche are nenorocita inspiraţie ca să voiască a judeca pe\ndl. Maiorescu din 1873, cap de şcoală literară, din punct de vedere\nal principiilor generale pe care acela le stabilise în disertaţia sa\nde la 1863 cu privire la limba latină.\nEra ceva copilăresc. Aşa, Ureche se întreba de la început: un\ncap de şcoală trebuie să fie un caracter? Da, răspundea.\nIa să vedem, continua, ce este un caracter? Şi ca răspuns, cita din\ndisertaţiunea asupra limbei latine definiţia ce dădea dl. Maiorescu\ndespre caracter. Apoi, să mai întreba din nou: dl. Maiorescu are\nun asemenea caracter? La care tot d­sa răspundea că nu.",
  "Şi atunci, îşi făcea ultima întrebare sie însuşi: Ce fel de cap\nde şcoală este dl. Maiorescu, care n­are caracter, chiar după definiţia\nd­sale?\nVă închipuiţi că aceasta nu mai era o polemică, era o parodie.\nDar când vă voi spune felul cum bietul Ureche dovedea (?)\ncă dl. Maiorescu este un om fără caracter!\nUreche începe conform definiţiei adversarului să stabilească\ncă un caracter înseamnă un om care nu­i schimbăcios.\nÎn treacăt fie zis, dacă definiţia d­lui Maiorescu despre caracter\nera aşa cum o arăta Ureche, era o definiţie care lăsa mult de dorit,\ncăci caracterul nu se defineşte după schimbările pe care ţi le impun\nîmprejurările, ci el îşi imprimă ştampila tuturor împrejurărilor.\nDar, în fine, aceasta este o chestie secundară. Ca să dovedească\nd­lui Maiorescu că n­are caracter, ne dădea un exemplu.\nDar chestia este prea nostimă ca să nu citez textual.\nAvem sub ochi Anuarul, ce a publicat în 1863 – acum zece ani. În\nacest imprimat constatăm opiniuni diametral opuse cu acele ce\nConvorbirile şi diversele scrieri ale d­lui T.L. Maiorescu, de atunci\nîncoace, manifesta în respectul scrierei române. Dl. T.L. Maiorescu\nîn Anuarul său este pentru u, pentru ti în loc de ţ: Importanţia\nstudiului etc. (pag. 18); pentru duplicaţiunea consunantelor: pentru\nó în loc de oa; pentru à scris când cu ă, când cu e etc.; după\nderivaţiune; pentru sunt în loc de sînt: pentru recunoscènd, adecă\nînlocuirea lui î cu è, nu numai cu i etc.; pentru terminaţiunea iă:\nviă; pentru terminaţiunea ţiune éră nu ţie... etc. Şi în fine pentru\nlimba cea mai plină de neologism, până a deveni obscură românului.\nAuziţi! Domnul Maiorescu om fără caracter, prin urmare nu\npoate să fie cap de şcoală, pentru că la 1863 era pentru u scurt,\niar zece ani după aceea nu mai împărtăşea această părere.\nŞi aşa mai departe.\nDar cu această ocazie se poate naşte o întrebare cu caracter\ngeneral mult mai serios. Mulţi, citind aceste, pot să obiecteze că\nconcluzia la care ajung nu este dreaptă, de vreme ce altceva este\nironia şi altceva seriosul. Dl. Maiorescu în Beţia de cuvinte maniase\narma ironiei, pe când dl. Ureche în răspunsul său trata chestia în\nmod serios; şi se poate adăugi că ironia este trecătoare, dar un\nstudiu serios rămâne. Cu alte cuvinte s­ar putea zice că ironia nu\nprobează nimic, decât un lucru, că cel care o maniază are spirit,\nfără să aibă dreptate. Pe când zeflemisitul, cu toată dreptatea\ncauzei, fiindcă nu are spirit poate să iasă învins dintr­o polemică.",
  "VIII\nBustul poetului Şerbănescu\nSunt nevoit să schimb iar rândul cam deşirat al acestor amintiri,\nde vreme ce, în momentele în care scriu, să inaugurează în grădina\nAteneului bustul poetului Şerbănescu, de un grup de admiranţi.\nŞerbănescu a fost colaboratorul de la început al Convorbirilor.\nUnul din poeţii cei mai fecunzi şi care a publicat regulat timp\nde şapte ani gentilele sale poezii în Convorbiri a fost Şerbănescu.\nEl ţinea, împreună cu Matilda Cugler, recordul fecundităţei.\nNu­mi aduc aminte să fi văzut mai mult de o dată sau de\ndouă ori pe Şerbănescu la „Junimea”; probabil că profesiunea\nlui de militar îl reţinea în alte părţi. Când începe a scrie sau,\nmai bine, când începe a publica, era căpitan. În fiecare an, la\ndistanţe de câteva luni trimetea câte un pachet de poezii, rar\ntrimetea una sau două consecutiv, ci cel mult de două ori pe\nan, trimetea însă şapte sau opt.\nŞerbănescu nu era gustat în mod deosebit de „Junimea”,\nfiindcă netrăind în acest cerc literar, vedeai îndată din poeziile\nsale că nu este nici în tonul, nici în ideile junimiste. El era un\njunimist exotic, şi poeziile sale se resimţeau de acest exotism,\ncăci nici ca concepţie, nici ca execuţie nu purtau pecetia specială\na „Junimei”.\nEra Şerbănescu poet? Desigur că da. El însă nu era un ino­\nvator, el a urmat tradiţia veche românească în poezie, cântând\namorul şi iar amorul şi aproape vecinic amorul.\nAş putea zice că el se trage în linie dreaptă din poetul Conachi,\ncare a cântat atât de mult, în felul timpului său, iubirea. Şerbănescu\neste drăgălaş, totdeauna uşor; sentimentele lui sunt la suprafaţă,\nniciodată adânci.\nDin acest punct aş putea zice că Şerbănescu este fără inspi­\nraţie. Nicăieri nu vezi inspiraţie adâncă, convingere, căldura\nunui sentiment profund; el cântă vecinic un singur subiect,\nfemeia.\nPentru dânsa, mai cu seamă pentru zâmbetul şi ochii ei,\ngăseşte expresii nesfârşit de variate ca să­i admire. Afară de\nfemeie, nimic nu există pe lume; orice durere, orice plăcere nu",
  "e mai tare decât durerea şi bucuria ce­ţi inspiră femeia. Aş mai\nputea zice că Şerbănescu este un poet mignon, care în versurile\nsale a curtenit, a linguşit, a exagerat admiraţia sa pentru femeie.\nProcedeul lui poetic este variat şi bogat; contrastul, mai\ncu seamă, este unul din mijloacele sale de a produce efect,\ncompa raţiile sunt nemăsurat de exagerate. Când e vorba să­şi\nexprime iubirea el găseşte antiteze, el reduce lumea la un nimic\nfaţă cu grandiozitatea sentimentului său de iubire şi faţă cu\nfemeia în care se rezumă toate plăcerile şi toate perfecţiunile\nnaturei.\nZiceam mai sus că el e moştenitorul modernizat a lui Conachi,\naş putea, poate cu mai multă dreptate, să spun că el este Petrarca\nromân căci are în adevăr multe puncte de asemănare. Petrarca\na cântat numai o singură femeie, pe Laura, cu infinite variaţii\nde ton, pe o singură coardă a amorului, cât Laura a trăit. Acest\nlucru îl face şi Şerbănescu. Nu ştiu dacă a cântat o singură\nfemeie; eu cred că nu a cântat pe nici una, ci a cântat femeia\ndar cu aceeaşi persistenţă.\nPoeziile sale sunt manierate, efectele preparate, versurile cize­\nlate, artificialul se simţeşte şi, cu toate aceste, citite tare ele\nsunt dulci la auz, dar autorul îţi lasă o impresie nu atâta de\npoet, cât de un artist fabricator de versuri drăgălaşe.\nIată o poezie, una dintre cele dintâi ale lui, publicată în\nConvorbiri literare din 1869, care trădează de la început factura\nlui poetică şi mijloacele care îl vor servi în întreaga lui carieră.\nLACRIMA\nAh, în ochiul tău cel negru, ca o noapte fără lună\nEu o lacrim­am zărit.\nŞi pe geana ta cea brună,\nLunecând ea s­a oprit.\nCe înseamnă, copilă jună, ca şi o simţire nouă,\nAcel ud mărgăritar,\nAcel grăunte de rouă\nSemnul dorului amar?\nLacrima e o poezie ce se scrie în tăcere\nLa tulpina unui dor;\nBătrân, lacrima­i durere;\nJune, lacrima­i amor.",
  "Tu ce jună eşti ca raza, ce în faptul zilei luce\nNu­mi mai spune al tău dor?\nLacrima din ochi­ţi dulce\nE un gingaş trădător.\nFoarte gentil şi drăguţ, dar este o simplă compoziţie poetică,\nîmi închipuiesc câtă trudă şi­a dat Şerbănescu ca să echilibreze\nacest mic giuvaer literar şi cât a trebuit să şteargă, s­adauge şi\niar să şteargă, pentru ca proporţiile să fie armonice şi perfecte.\nExageraţia în comparaţii, iată de ce poeziile sale sunt artifi­\nciale. Aş putea zice încă ceva: Şerbănescu a pus în versuri toate\nexagerările pe care tinerii de mahala le adresează prin viu grai\nşi, mai cu seamă, prin scrisori fetelor.\nEste drept că el a dat tuturor acestor exagerări de sentimente\no formă literară, fără de care poeziile sale ar fi ridicule din\naceastă pricină, dar nu mai puţin este adevărat că nu tot ce un\ntânăr care voieşte să treacă drept amorezat debitează unei fete\nîn intenţia de a o seduce, nu toate aceste se pot pune în poezie,\nchiar când sunt bine puse.\nAş mai îndrăzni s­adaug încă ceva: în poeziile lui Şerbănescu\nzăreşti de departe pe ofiţerul tânăr şi romanţios care­şi varsă în\ndiferite garnizoane flacăra sa de iubire trecătoare, în versuri, fiindcă\nnatura îl dotase, în deosebire de alţi camarazi, cu talentul de poet.\nIa citiţi această poezie:\nPORTRETUL\nLa căpătâiul patului meu\nIcoane sânte nu am eu\nDar am iubită, portretul tău\nŞi parcă am pe Dumnezeu.\nDe orice pericol, de orice vis rău\nDe când l­am pus, ferit sunt eu...\nAh, de nu eşti chiar Dumnezeu\nEşti cel mai bun înger al său.\nAceasta nu­ţi aduce aminte de acele declaraţii înflăcărate în\ncare ofiţerul de garnizoană numeşte pe iubita care locuieşte la\netajul întâi din strada cutare, în scrisorile lui: tu eşti Dumnezeul\nmeu, tu eşti îngerul meu!",
  "Poeziile lui Şerbănescu tocmai din cauza că cântă vecinic\namorul în versuri cizelate şi cu imagini riscate, se pretează\nadmirabil la muzică. De aceea multe din compoziţiile sale au\nfost puse în muzică şi au făcut şi fac încă deliciile tineretului.\nCine nu ştie, cine nu cunoaşte clasica în felul ei poezie: Unde\neşti? Şi cine, la o petrecere, nu a auzit pe lăutarul cântăreţ\nsfârşind cu un glas pe care voieşte să­l facă funebru: Te­am\npierdut, te­am pierdut!\nMuzica în genere aruncă pe planul al doilea poezia, sau mai\ndrept din poezie reţii numai cuvinte drăgălaşe de iubire, care­ţi\ndau impresia sentimentului, încolo este armonie, adică armonie\nde cuvinte, armonie de sunete. La analiză însă poezia apare\nîntreagă toată, cu frumuseţile şi imperfecţiile, ei şi când citeşti\nîn linişte:\nUnde eşti? Unde eşti?\nPe la cele patru vânturi\nEu de tine am întrebat\nŞi prin lacrimi, şi prin cânturi\nŞi prin dureros oftat,\nÎnsă ele au tăcut...\nTe­am pierdut! Te­am pierdut!\natunci ţi se pare cam naiv interesul poetului, întrebând de iubita\nlui pe cele patru vânturi, întrebare care o face prin lacrimi, prin\ncânturi şi prin dureroase oftaturi!\nE curios că acest militar n­a fost inspirat de profesia sa. Din\ncontră, are o poezie: Ecoul de război, în care condamnă războiul,\ncu relele lui cunoscute, şi pune în contrast pe bravii care cu\nmiile mor pe câmpul de bătaie, pe văduvele care plâng amar, cu\nregele care bea şi serbează victoria.\n*\nŞerbănescu a avut admiratori şi a meritat să aibă. Aceşti\nadmiratori i­au ridicat un bust în grădina Ateneului; au făcut\nun act meritoriu, căci poetul care a cântat amorul şi a găsit\nforme şi imagini nouă, după ce mii de alţi poeţi, în mii de ani,\nau cântat acest sentiment, e vrednic ca să­şi aibă bustul său,\ncăci el înseamnă ceva în literatura noastră.",
  "IX\nZeflemeaua şi spiritul la „Junimea”\nSocietatea „Junimea” era zeflemistă. Ea a transmis partidului\njunimist această însuşire. „Junimea” trecea în ochii duşmanilor\nei de o societate cu moravuri stricate, cu spirit depravat, care\nnu avea nimic sfânt, care­şi bătea joc de toate, începând cu ideea\nnaţională şi cu patriotismul.\nMerita ea această reputaţie? De zeflemistă era, căci erau\ncâţiva oameni de spirit şi mulţi care înţelegeau spiritul, dacă nu\nputeau să­l facă.\nSe râdea foarte mult de patrioţi şi de naţionalişti ultra, care­şi\nfăceau o profesiune din acest sentiment.\nSe zeflemiseau lucrările literare care căutau ca să treacă patriotis­\nmul şi tiradele naţionale drept întregul fond literar.\nNiciodată însă nimeni la „Junimea” nu şi­a bătut joc de naţio­\nnalitate şi de popor; este drept că „Junimea” era înclinată înspre\nun pronunţat pesimism, când era vorba de forţele şi vitalitatea\npoporului, precum şi de viitorul lui.\nÎn această privinţă, „Junimea” cădea şi ea în extrema cealaltă.\nDupă cum naţionaliştii găseau totul bun şi admirabil în ţară,\naşa şi junimiştii găseau mai tot rău.\nSe făcea acolo o critică acerbă asupra tuturor manifestaţiilor,\ncâteodată din cele mai neofensive; politica se considera căzută în\nmâinile cele mai inepte, cu toate că era dusă de un Kogălniceanu,\nde un Brătianu, de un Lascăr Catargiu. Dar ceea ce supăra şi\nustura mai tare, era zeflemeaua. De aceea, aceasta a rămas ca\ncaracteristică a „Junimei”.\nŞi cu aceste mă întorc la întrebarea pe care am pus­o ceva mai\nsus, şi anume: dacă spiritul reprezintă şi adevărul, sau dacă adevărul\ntrebuie să ia numai o singură formă, forma serioasă şi demnă.\nAceasta este o chestie foarte interesantă. Deja am atins această\nchestiune; simt nevoia să mai reviu asupra ei.\nSunt oameni care sunt numai de spirit.\nSunt alţii care sunt numai serioşi, n­au spirit.\nÎn fine sunt alţii care sunt şi cu inteligenţă profundă şi de\nspirit.",
  "Este foarte curioasă de cercetat inteligenţa omului din aceste\npuncte de vedere. Iată un om care e plin de spirit, cu toate\nacestea nu are un fond de inteligenţă serioasă. Pentru ca să­ţi\nfacă spirit şi zeflemele este minunat, cum însă se pune chestia\nîn mod serios, este incapabil să facă o observaţie mai de seamă.\nPune­l la o treabă unde se cere atenţie şi studiu şi vezi că este\nincapabil. Cunosc un număr de asemenea oameni, dar nu voiesc\nsă le pronunţ numele, de aceea voi da de exemplu unul care\neste mort. Cine a cunoscut pe Costică Bobeică ştie că era un om\nplin de spirit. C.A. Rosetti, căruia îi plăceau oamenii de spirit,\nfiindcă şi el era, căpătase o adevărată slăbiciune pentru Bobeică.\nAcesta făcea politică contra liberalilor, asta nu­l împiedica să se\nducă foarte des la bătrânul democrat, unde se petrecea făcându­se\nşi zicându­se tot felul de cuvinte de spirit.\nDacă însă l­ai fi pus pe Bobeică ca să scrie câteva rânduri,\nera incapabil sau scria anost, fără sare, mai ales când voia să\nscrie ceva despre un subiect serios.\nIată deci un om de spirit care n­ar fi putut să zeflemisească\npe un scriitor serios, chiar dacă scriitorul s­ar fi pretat la ridicul.\nDe ce? Pentru că spiritul lui Bobeică era numai de suprafaţă şi\nspre a­şi bate joc de un scriitor serios nu se cere numai să ai\nspirit ci să ai şi un fond de inteligenţă serioasă.\nSunt oameni inteligenţi, foarte inteligenţi, aş putea zice de\ngeniu, şi care n­au spirit.\nDar tot vorbesc de spirit fără să spun ce înseamnă spirit. Deja\nam atins această chestie. Definiţia este foarte grea. De altmin­\ntrelea nici nu este nevoie de o definiţie. Sunt lucruri aşa de cunos­\ncute, încât nu e nevoie să le defineşti şi cu cât sunt mai cunoscute,\ncu atâta definiţia este mai grea. Un om de spirit, după mine, este\nacela care pune în evidenţă prin intuiţie o părticică de adevăr\nsub formă de exagerare de raporturi sau de contrast între două\nsau mai multe lucruri. Observaţia poate să aibă forma fantazistă,\nchiar nebunească şi cu toate aceste sub această formă de fantazie\nşi întrebuinţând o exageraţie de rapor turi între lucruri, totuşi\nse poate ca fondul să cuprindă o părticică de adevăr, pe care\npoate chiar psihologii de profesiune încă nu l­au observat.\nSpiritul mai are o calitate: este că el atinge un adevăr în câteva\ncuvinte fără dezvoltări, luciul căruia unui savant i­ar trebui dez­\nvoltări lungi şi poate fastidioase pentru a­l dovedi. Cu cât forma\neste mai scurtă şi mai concisă, cu atâta spiritul este mai ascuţit\nşi mai săritor, de aceea cuvintele de spirit rămân şi se propagă.",
  "Să dau un exemplu, şi nu voi să­l dau din cele clasice şi cunos­\ncute de toată lumea, ci un cuvânt nostim al lui Costică Bobeică.\nEram, e de mult de atunci, în Cameră cu Bobeică. Ministrul\nde interne era răposatul Chiţu, un om de valoare, erudit şi mare\nentuziast. Nu este un secret pentru nimenea, prin urmare pot\ns­o spun şi eu, că Chiţu trecea drept un om căruia îi cam plăcea\nbăutura. Alt defect nu i se cunoştea acestui om cinstit.\nCând eşti ministru, se înţelege că opoziţia caută să te lovească\nunde poate mai lesne. Acest lucru se întâmplă şi cu răposatul.\nBietul om venea câteodată la Cameră, poate chiar fără să fi dejunat\nşi cu toate aceste, opoziţia observându­l jura că Chiţu a dejunat\ncopios.\nCine cunoaşte ferocitatea fără de seamăn care are loc în\nluptele politice va înţelege uşor pentru ce aşa­numita slăbiciune\na lui Chiţu era des obiectul glumelor opoziţiei.\nÎntr­o zi un deputat citeşte un proiect de lege din iniţiativă\nparlamentară; prezidentul, conform regulamentului, întrebă pe\nguvern dacă şi­l însuşeşte. Pe banca ministerială era numai Chiţu.\nLa întrebarea prezidentului, Chiţu răspunde:\n— Guvernul aderă.\nAtunci s­aude un glas, care replică tare:\n— Maderă.\nEra Bobeică care pronunţase acest cuvânt.\nO ilaritate grozavă izbucneşte în Cameră, chiar în rândurile\nmajorităţei.\nIată un cuvânt de spirit.\nDacă analizezi lucrul, s­ar părea o prostie, s­ar părea mai mult\nun calambur. Dacă Ioan Brătianu ar fi rostit cuvintele lui Chiţu:\n„Guvernul aderă” şi dacă Costică Bobeică ar fi replicat: „Maderă”,\naceasta ar fi fost o prostie sau ceva fără înţeles. Dată fiind însă\nreputaţia, fundată sau nu, a lui Chiţu, cuvântul maderă, în raport\ncu cuvântul ministrului aderă, era o apropiere fantazistă, o exage­\nrare absolut de raporturi, o absurditate ca formă, dar ca fond\nexprima un adevăr admis convenţional de toată lumea, rezumat\nîntr­un singur cuvânt, care exprima caracteristica unui om.\nCititorii nu­mi vor cere ca să mă întind mai mult asupra ceea\nce înseamnă spirit, cu toate că subiectul fin, delicat, merită să fie\ntratat şi dezvoltat, căci el este aproape necunoscut în psihologie.\nVasăzică, ziceam că sunt oameni foarte inteligenţi, geniali,\ncare nu au spirit. Cu ce îl înlocuiesc ei? Cu profunditatea gândirei\ncare te face ca să uiţi lipsa spiritului.",
  "De cât, această lipsă este reală chiar pentru asemenea oameni.\nSă vorbesc de oamenii de la noi. Încep cu cei morţi, îmi este\nmai uşor. Vasile Conta avea o inteligenţă adâncă dar nu avea\nspirit şi cu toate aceste îi plăcea spiritul, pot zice că înnebunea\ndupă dânsul şi se cerca să facă şi el, ba chiar ar fi preferat ca\nsă treacă a om de spirit.\nLa „Junimea”, în discuţiile vii la care lua parte, totdeauna\ncuvântul lui era potrivit şi aşezat. Cum se cerca însă să facă\nspirit o scrântea. Din silinţa sa ieşea o nesărătură. Câteodată îi\nse întâmpla însă să reuşească – cine nu reuşeşte să facă o dată\nspirit – şi atunci simţea o mare satisfacţie. El se întorcea către\nmine şi râzând îmi zicea:\n— Ei, tu care îmi spui că spun prostii când voiesc să fac\nspirit, ce mai zici acuma? Ei, asta aşa că e bună?\n— Bună, bună, dar nu abuza. Ai zis azi ceva de spirit, odih­\nneşte­te o bucată de timp, căci ştii... qui court après l’esprit...\nConta ca om inteligent nu se supăra niciodată de glumele\nce făceam pe socoteala lui şi avea o admiraţie pentru oamenii\nde spirit, măcar că el nu era şi recunoştea acest lucru.\nÎn cercul nostru literaro­petrecător, de la cafeneaua Buch,\nunde ne adunam vreo 10­l2 la aceeaşi masă, printre noi era şi\nrăposatul pictorul Verussi, un băiet de talent şi de spirit.\nVasile Conta făcea mult haz pe socoteala pânzelor aceluia,\ncare erau mediocre, căci Verussi avea talent în toate afară de\npictură, profesiunea sa. Verussi îl lăsa să vorbească şi la un\nmoment dat îi riposta cu o înţepătură spirituală. Conta făcea\nmare haz şi îi răspundea:\n— Mă Verussi, tu nu ştii cât aş da eu să fi zis eu cuvântul\ncare l­ai zis tu.\nRăposatul pictor era de spirit numai în intimitate; căci sunt\nnaturi de aceste.\nLa „Junimea”, căci şi Verussi făcea parte şi ţinea conferinţe\ncu subiecte artistice, era timid, aşa că­l luau peste picior chiar\nunii din cei care nu străluceau nici prin inteligenţă, nici prin\nspirit.\nAşa, printre cei cari îl zeflemiseau era şi Miron Pompilie,\ntransilvănean greoi la gândire.\nVerussi tăcea, numai se roşea şi uitându­se la dânsul avea\naerul să­i zică:\n— Ai noroc tu că eşti aici, tare aş dori să încapi în mâna\nmea aiurea.",
  "Noi, adică Conta, Lambrior, Tasu şi cu mine, care cunoşteam\nvaloarea lui Verussi, ne­am hotărât într­o seară ca să dăm aceluia\no revanşă. Miron Pompilie se ducea de­a dreptul acasă după ce\nieşea de la „Junimea”. Într­o seară ne­am concertat ca să­l atragem\nla cafeneaua Buch. Cu multă greutate l­am hotărât să vină.\nVerussi era deja instalat la masa noastră. Pompilie când îl vede\nsimţeşte cursa care îi o întinsesem, însă era prea târziu; era\nruşine să fugă. Şi atunci Verussi, în vervă şi la largul lui, l­a\nexecutat timp de o oră în râsetele tuturor şi când zic executat,\nînţeleg că l­a luat, ca să zic aşa, în vârful biciului, ducându­l\ndin ironie în ironie. În sfârşit, Verussi se răzbunase.\nDe atunci Pompilie n­a mai venit pe la Buch de frica lui\nVerussi, chiar la „Junimea” nu se mai lega de acela, căci era\ndestul să­l întrebăm:\n— Mirune, Mirune (aşa i se zicea la „Junimea”), nu mergi\nastă­seară la Buch, este şi Verussi... ca să stârnească un râs\ngeneral, căci noi spusesem la „Junimea” ceea ce păţise Mirune\nde la Verussi.\nZiceam mai sus că Conta regreta că nu avea şi spirit. În\nadevăr, spiritul e necesar chiar la un om inteligent, chiar unui\nerudit şi învăţat, când are relaţii sociale sau vine în contact cu\ntot felul de lume. El nu e trebuincios la savanţii cu numele\nterminat în us, care stau închişi în casă şi nu văd pe nimeni, în\noperile acestora, de multe ori fastidioase, spiritul ar fi deplasat\niar în polemicile dintre ei, se ştie cum sunt acele polemici, nu\nvezi decât înjurături grosiere sau înţepături bocănoase, unii\nadresând altora epitete ca ignorant, mojic etc.\nSpiritul este subţietatea inteligenţei, pătura uşoară şi vapo­\nroasă care la oamenii inteligenţi este cu atât mai vie, cu cât\nsubstratul este mai profund şi serios. Aş compara spiritul cu\nacele vinuri de şampanie uşoare şi capitoase care se numesc tisană,\nfaţă cu vinurile reputate şi de rezistenţă precum Veuve­Clicqot.\nLa „Junimea” erau oameni de spirit, nu în sensul lui Bobeică,\nci în sensul celor inteligenţi şi de spirit.\nÎn primul rang era dl. Vasile Pogor, apoi dl. Iacob Negruzzi etc.\nEra însă un om de spirit, foarte de spirit, care îşi exercita verva\nprin unghere; rar îi auzeai glasul în discuţia generală. Acela era\ndl. Grigore Buicliu, actual membru la Curtea de Casaţie.\nCurioasă atitudine avea şi dl. Grigore Buicliu! D­sa nu era\ntimid ca Verussi, funcţia ce ocupa, întâi procuror general la\nCurte şi mai târziu avocat de prima ordine, îndepărta ideea de",
  "timiditate. Şi cu toate aceste cel mai mult timp tăcea, iar când\nfăcea vreo observaţie o comunica vecinului. De ce? Nu ştiu.\nCăci observaţia era totdeauna şi justă şi spirituală; trebuia ca\nvecinul s­o comunice tare „Junimei” strigând:\n— Iată ce a zis Buicliu!\nŞi toată lumea făcea haz.\nEu cred că tăcerea d­lui Buicliu la „Junimea” pornea dintr­un\namestec de sentimente: pe de o parte d­sa, ca om cuminte nu\ncredea de cuviinţă să se amestice în discuţii asupra subiectelor\ncu care nu era deplin familiar, iar pe de altă parte tăcea în\nsubiecte mai comune, din cauza unui sentiment de superioritate\ndespreţuitoare pentru vorbă multă care se făcea pentru nimic.\nCam în acest spirit erau observaţiile pe care le făcea vecinilor.\nLa „Junimea” el trecea drept o natură ironică şi sarcastică, care\neste tot spirit, însă spirit de o natură deosebită, de care voi\nvorbi mai pe urmă.\nDl. Titu Maiorescu trecea la „Junimea” drept om de spirit\nsau numai de inteligent? Trebuie pus în categoria numai a lui\nConta sau în categoria acelora şi inteligenţi şi de spirit, de care\nvoi vorbi mai jos?\nImpresia la „Junimea” era că dl. Maiorescu nu avea spirit, şi\naveam motive serioase ca să credem acest lucru.\nDe multe ori se încerca să facă spirit fără să reuşească\ntotdeauna. Simţeai că este ceva forţat. Recunoştea indirect acest\nlucru singur, de vreme ce făcea mare haz de cuvintele d­lui Pogor\nşi ale d­lui Iacob Negruzzi; ba chiar odată ne­a convins de\naceasta, când la o aniversare a „Junimei” a venit şi d­sa cu o\nbucată literară cu pretenţii de spirit. Am spus deja că a fost un\nadevărat fiasco...\nEra dl. Maiorescu numai inteligent, în felul lui Conta, adică\nlipsit de orice fel de spirit uşor şi plăcut? Desigur că nu.\nCăci dacă n­ar fi scris decât Beţia de cuvinte, încă acesta ar\nprotesta în contra părerei. Dar cu aceste voi continua.\nÎn genere spiritul s­arată în conversaţii uşoare. În asemenea\nconversaţii spiritul scânteiază, provoacă râsul sau mulţumirea\nsufletească. La astfel de conversaţii şi glume dl. Maiorescu nu\nparticipa, iar când s­amesteca făcea reflexii mai mult serioase\nşi când din întâmplare glumea şi căuta să spună ceva de haz,\nde mai multe ori nu reuşea decât reuşea. Făcea însă foarte mult\nhaz de spiritul altora, mai cu seamă de acela al d­lui Pogor.",
  "În schimb, d­sa trecea drept spiritul cel mai muşcător şi cel\nmai sarcastic de la „Junimea”. Această armă o mania cu o rară\nperfecţiune, mai ales se distingea în sarcasmul preparat şi în\nmuşcătura meditată.\nPrins pe neaşteptate, această armă o mania mai greu.\nAceastă faţă a inteligenţei omeneşti, în care logica, raţionamen­\ntul şi critica adversarului sunt învelite în forma sarcasticului şi\nmuşcăturei, nu este propriu­zis spirit. În genere spiritul caracte­\nrizează o situaţie sau defineşte un lucru sub forma glumeaţă,\ndar el nu răneşte, cel mult atinge epiderma, fără a lăsa urme\nmai durabile.\nÎn urma unui cuvânt de spirit, toată lumea se înveseleşte,\niar cel la adresa căruia e cuvântul, deşi vizat, nu se simţeşte morti­\nficat. Chiar ironia, o soră de aproape a sarcasmului şi a muşcă­\nturei, nu mortifică pe cel care îl are de obiect; este mai mult\ndecât lovitura de spirit, însă mult mai puţin decât sarcasmul.\nEste drept că sarcasmul şi ironia conţin în sine spirit, căci nu\npoţi mania această armă fără ca să nu ai un fond spiritual; decât\nacel fond nu se manifestează spontaneu, în cuvinte scurte şi direct,\nci împrumută forma raţionamentului, a criticei şi a deducţiunilor\nlogice, adică forma sub care inteligenţa se manifestează.\nIronia s­apropie mai mult de spirit; nu se poate pricepe o\nironie, dacă prin ea nu atingi pe adversar şi nu deştepţi surâsul\nde mulţumire al celor ce te ascultă. Aş putea zice că ironia este\nspiritul oratorilor care ţin discursuri lungi şi care trebuie să facă\ndezvoltări mai întinse şi raţionamente mai complicate. Pe când\nspiritul este acea izbucnire spontanee, într­o conversaţie mai\nmult intimă, sau acel apropo pe care un discurs lung ce­l asculţi\nîţi sugerează şi pe care­l spui sub formă de întrerupere.\n*\nO nenorocire pentru societate sunt oamenii care n­au deloc\nspirit, care au chiar o inteligenţă mărginită şi totuşi voiesc cu\norice chip să plaseze aşa­numite cuvinte de spirit. Să te ferească\nDumnezeu de asemenea oameni!\nPe lângă că ei te plictisesc, pe lângă că te pun în situaţii\ndelicate, căci te silesc să faci de politeţă haz, dar nici nu­ţi dau\ntimp ca să te ocupi de altceva.\nAceşti pseudo­spirituali meditează ceva apoi, cum te zăresc,\nte apucă şi te ţin în loc ca să­ţi spună ceea ce au meditat,",
  "considerându­l de lucru de mare haz. În zadar ca să scapi de el\nzâmbeşti din vârful buzelor, aprobând cu capul şi voind a trece\nînainte, omul crampon nu te lasă ci te întreabă:\n— Ei, ce zici, aşa că e bună?\n— Bună, răspunzi, şi cauţi să fugi.\n— Nu zău, spune­mi serios, aşa că e bună: mă adresez la\nd­ta fiindcă te ştiu că te cunoşti în asemenea lucru?\nCe să zici bietului om? Îi afirmi fără convingere încă o dată\ncă gluma e bună, el însă vede în atitudinea ta rezerva, aşa că\nde multe ori aproape îţi cere să afirmi pe onoare că gluma lui\neste bună.\nLa „Junimea” nu era nici unul din aceştia, era însă unul care\nfăcea spirit tot timpul, fără să aibe nici cea mai mică scânteie: acela\nera Pavel Paicu, om foarte de treabă, profesor de limbă română şi\nlatină. De cum venea la „Junimea” şi până ce pleca – nu venea,\ndin fericire, regulat – nu o ducea decât în necontenite încercări\ndin cele mai proaste şi nesărate cuvinte, cu pretenţii de spirit.\n„Junimea” era deprinsă cu acest fel de nesărături, şi nimeni\nnu se mai încerca ca să râdă de el, sau să­l facă să tacă. Conve­\nnisem cu toţii ca la toate elucubraţiile lui Paicu să­i răspundem\nîn cor:\n— Prost e Paicu, prost e Paicu.\nIar când el trecea măsura, spunând vreuna prea boacănă,\natunci schimbam refrenul strigând:\n— Afară Paicu, afară Paicu.\nCu prost e Paicu şi cu afară Paicu căutam ca să scăpăm de\nglumele lui nesărate. Paicu nu se supăra deloc, din contra, râdea\nde cuvintele prost e Paicu şi­l îndreptăţea ca să spună lucruri din\nboacăne, mai boacăne.\nCel mai prost fel de spirit este desigur calambururile, despre\ncare cu drept cuvânt s­a zis că cu cât sunt mai proaste, cu atât\nsunt mai de spirit. Paicu facea cu zecile în fiecare seară. Nici\nnu putea ca să zică zece vorbe, fără ca în ele să nu fie două\ncalambururi, calambururi oribile care iritau pe dl. Pogor până\narunca cu cartea pe care o avea în mâini în Paicu, iar noi într­un\ncor formidabil strigam:\n— Afară Paicu, afară Paicu.\nRămâne să vorbesc de oameni şi inteligenţi şi de spirit, lucru\ncare se găseşte mai rar, dar se găseşte.\nDar mai înainte de aceasta ia să vorbesc de o categorie sau\nmai bine de două nuanţe. Sunt oameni care au un talent deosebit",
  "de a spune cu mult haz lucrurile ce au auzit sau ce au văzut. Chiar\ncând fondul istorisirei rămâne exact, ei ştiu să pună în scenă\ncu haz personagele şi mai cu seamă reuşesc a face apropouri\nnostime şi reflexii foarte picante.\nLa „Junimea” cel ce se deosebea în acest gen era dl. Iacob\nNegruzzi. Am spus­o că din cauza modului hazliu cum povestea\nvreo întâmplare la care asistase, căpătase la „Junimea” porecla\nde carul cu minciunile.\nÎn genere asemenea oameni îşi cunosc talentul, de aceea să\ncomplac în a istorisi lucruri ce au văzut sau au auzit. Dl. Iacob\nNegruzzi a cărui povestiri şi anecdote aveau mare haz, natural\ncă căutau să­şi pună acest talent cât se poate mai în relief, de\naceea în cursul săptămânei îi se întâmpla sau nu ceva mai de\nrâs, totuşi vineri seara când se aduna „Junimea” era obligat să\nistorisească ceva, să­şi descarce carul cu minciunile. Dacă nu începea\nsingur era somat de „Junimea” ca să­şi facă raportul, încât de multe\nori inventa ceva numai pentru ca să satisfacă cererea generală.\nNoi cunoşteam îndată că dl. Negruzzi inventează. De pe ce?\nN­aş putea s­o spun, dar simţeai că era ceva forţat, ceva care\nnu curgea, limpede şi clar; dl. Pogor îndată îl apostrofa:\n— Aceasta e invenţia ta, să ştii că mâine am să întreb pe X\nsau Y dacă s­au întâlnit cu tine şi ce au vorbit.\nLa aceste vorbe dl. Negruzzi tuşea de două, trei ori, râdea\nşi schimba conversaţia.\nGenul nostim de povestire de cele văzute şi întâmplate intră\nîn definiţia spiritului?\nDesigur că da, toate glumele şi reflexiile presărate sunt pro­\nducţia spiritului povestitorului. În asemenea circumstanţe, audi­\ntorii nu se interesează atâta de întâmplarea pe care o povesteşte\nnaratorul, ci de lucrurile de haz şi de reflexiile aceluia.\nÎn această specialitate se distingea şi răposatul Lambrior, dar\nacela avea o altă nuanţă. Dl. Negruzzi, istorisind, făcea şi el haz\nde propriile lui glume; Lambrior avea gluma serioasă, adică el\nîşi păstra seriosul şi făcea să râdă numai ascultătorii. Hazul nu\nrezulta atâta din reflexiile pe care le presăra, ci din intonaţiile,\ngestul şi atitudinea din care se degaja o sumă întreagă de înţe­\nlesuri şi subînţelesuri.\nSunt oameni care nu pot povesti cu haz ce au văzut, chiar\ncând lucrurile văzute sunt comice; în gura lor ele devin sarbede.\nPrintre aceştia, la „Junimea”, era şi răposatul Tasu. De multe\nori, la „Junimea”, venea şi spunea:",
  "— Am văzut un lucru foarte nostim, însă, fiindcă eu nu pot\nsă­l spun cum trebuie, i l­am povestit lui Jac Negruzzi şi l­am\nînsărcinat pe dânsul ca să­l spună.\nCeea ce era nostim, era că la povestirea ce o făcea dl. Negruzzi,\nTasu râdea cu lacrimi... de propria lui anecdotă.\n*\nSunt povestitori admirabili, însă de lucruri pe care le­au aflat\nsau le­au citit. Aceştia sunt propriu­zis naratorii, spuitorii de poveşti.\nEi nu pun nimic de la dânşii, nu fac spirit, nu fac reflexii, nu dau\nde la dânşii nimic original, dar însă sunt admi rabili reproducători\na tot felul de istorioare şi anecdote culese din toate părţile. La\ndânşii memoria joacă rolul principal, dar o memorie, ca să zic\naşa, locală, care reţine nu numai sensul sau rezumatul, ci reţine\npovestirea cu personagele ei, cu vorbirea, cu expresia, cu întreaga\nculoare. Asemenea oameni, cu cât se pun mai mult în rolul\npersonagelor de care se ocupă, cu atât istorisirea lor este mai\nperfectă. Orice amestec de a lor, orice imixtiune a perso nalităţei\nlor, strică farmecul povestirei şi micşorează valoarea ei.\nCare este meritul acestora? Dacă un stenograf sau un fonograf\nar fi luat cuvânt cu cuvânt povestea, nu era meritul nimănui\ndecât al povestirei. Când însă un om, fără să recurgă la nici un\nmijloc de acelea, fără să ia note, ci numai din simplu auz ajunge\na reproduce cu expresiile originale şi în cele mai mici detalii o\npoveste, eu cred că nu mai este o chestiune de simplă memorie,\nci o dispoziţie naturală extraordinară, pentru a reţinea bucăţi\ndin viaţa de literatură fie populară, fie de alt gen.\nLa „Junimea” erau doi povestitori admirabili; era Creangă pen­\ntru poveştile noastre populare, anecdote etc. şi dl. Ioan Caragiani\npentru poveşti din vechea literatură greacă şi de anecdote con­\ntimporane din lumea greco­otomană.\nAnecdotele sunt un gen literar cu calităţi eminente, ele sunt\nscurte şi au un punct culminant, care fac de multe ori mai mult\ndecât o istorisire întreagă.\nLa „Junimea” anecdota era în mare favoare; în mijlocul unei\ncitiri, a unei discuţii serioase, a unei tratări de subiect estetic\nsau artistic, oricine avea dreptul ca să ceară să spună o anecdotă.\nDe aceea la „Junimea” se zicea că anecdota primează. Vai, însă,\nde acela care întrerupea o citire sau o discuţie pentru a spune\no anecdotă proastă. Era huiduit şi ruşinat.",
  "Ziceam că Creangă şi dl. Caragiani erau anecdotiştii şi poves­\ntitorii „Junimei”. Era o plăcere să îi auzi.\nCând venea Creangă la „Junimea” – el nu venea regulat – toată\nlumea îl întreba:\n— Creangă, ce ne­ai adus pentru astă­seară?\n— N­am adus nimic, dar dacă voiţi să vă spun o anecdotă.\nImediat toată lumea tăcea şi atunci Creangă istorisea întâm­\nplarea vreunui ţigan, vreo năzdrăvănie de a lui moş Nichifor coţcarul\nsau altceva, toate aceste luate din popor şi reproduse aproape\ntextual, cum le auzise de la povestitorii ţărani.\nDe multe ori îl întrebam:\n— D­le Creangă, cum se face că le ţii aşa de bine minte şi\nte serveşti cu expresii aidoma populare?\n— Apoi cum să nu le ştiu pe de rost, dacă de la cinci ani,\nde când am început a înţelege, până când am venit la seminar,\nîn fiecare seară aproape, am auzit de sute de ori povestele pe\ncare vi le povestesc şi eu. De câte ori n­am stat nopţi întregi ca\nsă ascult pe moş Ion sau pe lelea Catinca, povestindu­mi povestea\nlui Făt­Frumos şi a Ileanei Cosânzenei. Iarna, în nopţile lungi,\nţăranul se culcă devreme, dar nu adoarme îndată. La lumina\nopaiţului, povestitorii satului spun tot felul de prujituri, iar eu,\nculcat pe cuptor, ascultam cu amândouă urechile şi simţeam\natât de mult interes şi aşa de mare emoţie, încât, după ce poves­\ntitorul înceta, eu nu puteam să adorm încă ceasuri întregi.\nEvident că Creangă era un povestitor fermecător, dar ceea ce\nnoi iubeam într­însul erau povestele poporului, erau intonaţia\nşi expresia ţăranului, era spiritul popular, felul de glume, de\ncimi lituri şi prujituri.\nLa „Junimea”, spiritele absolut desfăcute de literatura populară,\ncum era de exemplu dl. Pogor, nu iubeau poveştile lui Creangă;\nnumai amatorii de literatură populară din preocupaţii fie naţio­\nnaliste, fie estetice gustau genul lui Creangă.\nErau membri ca Lambrior, care îşi făcuse copilăria la ţară,\ncare aproape plângea la poveştile duioase ale lui Creangă şi care\ncuprins de accesuri de iubire naţională striga:\n— Asta­i adevărata literatură, ce tot îmi umblaţi cu poezii\nnemţeşti sau cu combinaţii de­a pantalonarilor de la oraş?\nNoi râdeam, căci luam asemenea apostrofări drept omagiu\nadus literaturei populare.\nEvident că asemenea lucruri conţineau vădite exageraţii.\nPoveş tile populare au fost câtva timp un fel de sport, ele au fost",
  "la modă şi mi­aduc aminte că, graţie cultului care s­a profesat\ncâtva timp la „Junimea”, Creangă a fost poftit la vreo două case\nde bună societate, ca să citească poveşti sau să istorisească\nanecdote.\nDar asemenea încercări n­au reuşit; bietul Creangă era nevoit\nsă suprime tocmai părţile picante, aşa că poveştile lui şi mai cu\nseamă anecdotele pierdeau din savoarea lor.\nLa „Junimea”, au fost mai mulţi care s­au ocupat şi au publicat\npoveşti populare. Creangă este unul din cei din urmă, căci el\nîncepe a publica poveştile sale în Convorbiri tocmai prin anul\n1875. Înainte de dânsul, specialişti în acest fel de literatură au\nfost Miron Pompiliu şi Slavici, ba chiar şi Eminescu, încă din\nanul 1871, a publicat o poveste cu intenţie de poveste populară.\nMiron Pompiliu şi dl. Slavici, mai cu seamă acest din urmă,\nau multe poveşti; aşa, dl. Slavici a publicat Zâna Zorilor, Ileana\ncea şireată, Floriţa din codru etc., iar Pompiliu, Ileana Cosinziana,\nCodreana Sânziana etc.\nBa chiar noi ne deprinsesem cu felul reproducerei a acestor\npovestitori şi le admiram genul.\nCreangă, care era prieten intim cu Eminescu şi cititor asiduu\na Convorbirilor literare, odată, când Eminescu lăuda pe dl. Slavici\nşi Miron Pompiliu ca povestitori populari, îi zice:\n— Şi eu ştiu poveşti şi pot să te asigur că le pot scrie într­o\nlimbă moldovenească întocmai aşa cum o vorbesc ţăranii din\njudeţul Neamţ, din satul meu Humuleşti.\nEminescu îl îndemnă ca să scrie vreuna şi Creangă îşi aşterne\npe hârtie povestea Soacra cu trei nurori pe care o şi trimite într­o\nseară la „Junimea”, căci Creangă, timid şi cam sălbatic din natura\nlui, n­a voit să vină şi el.\nLa „Junimea” a fost un adevărat entuziasm la citirea acelei\npoveşti; ni se relevau un stil şi o limbă pe care nu o auzisem\nacei care nu trăisem la ţară.\nDl. Pogor, sceptic în tot ce privea poporul, admisese până\natunci, după multe discuţii furtunoase, că ţăranii au o poezie\npopulară şi că afară de „frunză verde şi bate vântul” se găsesc şi\noarecare analize de sentiment: încolo, când era vorba de poveştile\npopulare, cu simţul lui delicat şi cu un fel de intuiţie mai mult\nestetică, nu aprecia poveştile d­lui Slavici şi Miron Pompiliu ca\nţărăneşti, ci mai mult ca un fel de compoziţii ale acelora.\nDe multe ori, când Miron Pompiliu citea una din poveştile\nsale, dl. Pogor striga:",
  "— Nu se poate ca un ţăran, fie din Transilvania, fie din Bucovina,\nfie de la noi, să vorbească aşa cum îi pune în gură Pompiliu vorbele.\nDaţi­mi poveşti în care să văd stilul, vorbele, comparaţiile etc.,\nale ţăranului şi atunci voi zice, iată o poveste populară.\nEste drept că fiecare din noi simţea că era ceva vădit artificial\nîn felul cum reproduceau poveştile dl. Slavici şi Miron Pompiliu.\nDintre aceşti doi, Pompiliu s­apropia mai mult de natură, dar\nşi acesta era departe de perfecţiunea în reproduceri. Am zis că\nEminescu publicase o poveste Făt­Frumos din lacrimă. În realitate,\nEminescu trata mai mult un subiect popular, iar nu scria o\npoveste. Ca să vadă cititorii că numai poveste în stil popular\nnu era, dau ca curiozitate începutul lui Făt­Frumos din lacrimă.\nÎn vremea veche, pe când oamenii, cum sunt ei azi, nu erau decât\nîn germenii viitorului, pe când Dumnezeu călca încă cu picioarele\nsale sfinte pietroasele pustii ale pământului – în vremea veche trăia\nun împărat întunecat şi gânditor ca meazănoaptea şi avea o împă­\nrăteasă tânără şi zâmbitoare ca miezul luminos al zilei.\nEvident că acesta nu este un început de poveste şi Eminescu\nnici nu putea să reuşească in acest gen literar.\nCum am spus­o şi altă dată, ceea ce caracterizează, ceea ce\nface farmecul unei poveşti populare este limba, sunt expresiile,\nproverbele şi zicătorile, comparaţiile etc., etc. Desigur că în\ncaracteristica povestirei populare intră şi imaginaţia naivă, precum\nşi mijloacele primitive pe care autorul necunoscut le întrebuinţează\nîn desfăşurarea intrigei. Un om cult poate să împrumute intriga\nşi să adopteze chiar mijloacele naive, dar el nu poate broda pe\naceastă temă decât cu expresiile, sentimentul şi gândirea păturei\nsuperioare din care face parte. Aşa, de exemplu, ce este Făt­Frumos\ndin lacrimă a lui Eminescu? O poveste populară scrisă într­un\nstil literar străin ţăranului; cu toate că se vede o silinţă mare\ndin partea lui Eminescu ca să imiteze stilul şi gândirea populară.\nDar aceasta îi era peste putinţă. Nu ştiu dacă Eminescu a\ntrăit vreodată la ţară, nu ştiu dacă a ştiut vreodată să vorbească\nca la ţară, însă chiar dacă a trăit acolo şi a cunoscut cum vorbeşte\nţăranul, el în momentul când a scris Făt­Frumos din lacrimă uitase\nşi limbagiul şi expresiile şi natura rostului popular.\nEminescu ştie atât de la ţară, cât ştiu mai toţi târgoveţii, cât\nştiu şi cum ştiu autorii dramatici care tratează subiecte ţărăneşti\nşi care, drept culoare locală, pun pe ici pe colo câte un măi, fă, păi,",
  "singurele semne după care în mod convenţional cineva trebuie să\nadmită că personagele sunt ţărăneşti şi acţiunea se petrece la ţară.\nCu dl. Slavici şi Miron Pompiliu lucrurile se schimbă. Evident\ncă aceştia s­apropie în poveştile lor cu mult de limba ţăranului,\ns­apropie dar nu o ajung.\nIată, de exemplu, începutul unei poveşti a lui Miron Pompiliu:\nCodreana Sânziana.\nEra odată ca niciodată, că de n­ar fi fost nu s­ar povesti. Pe când\nlupii cu oile în staul se culca şi ciobanii cu împăraţii şi Craii la\nmasă verde ospăta. Pe când un soare apunea şi altul răsărea.\nEra, dragii mei oameni buni, un om. Omul acela o fi fost acum, să\nnu minţesc, da zeu, o fi fost de­o sută de ani, dacă nu şi mai bine\ncu vreo douăzeci; femeia lui, aşijderea, era bătrână ca nu ştiu cine\nsă spun; era ca Sfânta Vineri; şi din tinereţă până la adânci bătrâneţe\nea nu făcuse nici un copil. Şi cine ştie ce­s copiii la casa omului,\nnumai acela poate să priceapă întristarea cea nemolcomită a babei\nşi a moşneagului cel pustiu.\nDesigur că este ceva din vorba populară, dar e mai mult\nculoarea decât expresia; nu este exactă nici fraza ţăranului, nici\nîntorsătura vorbei lui. Citind povestea lui Pompiliu, simţeşti că\nacela cunoştea pe ţăran şi limba lui, trăise la ţară, ştiuse poate\nodată să vorbească ca acolo, dar pierduse familiaritatea acelui\nlimbagiu, căci una este să ştii o limbă, şi alta să fii familiar cu\ntoate locuţiile, inversiunile, apropourile etc., etc. ale ei.\nAcelaşi lucru şi cu dl. Slavici. Desigur că acest scriitor îşi\ndădea toate silinţele ca să reproducă aievea poveştile care le ştia,\ndar ia ascultaţi începutul povestei Floriţa din codru şi spuneţi­mi\ndacă cunoaşteţi pe ţăran în el:\nA fost ce­a fost; dacă n­ar fi fost, nici nu s­ar povesti.\nÎn mijlocul codrilor, lângă drumul cel mare, lângă drumul cel de\nţară, pe unde umblă şi trece împăratul cu voinicii săi, era odinioară\no crâşmă; la crâşma aceea era o crâşmăriţă, crâşmăriţa avea o fată,\nşi pre fată o chema Floriţa. Fata asta nu era însă fiica crâşmăriţei,\nşi crâşmăriţa nu era mama fetei: fata era fată fără părinţi, şi crâş­\nmăriţa maică de suflet a fetei...\nIa ascultaţi acuma şi pe Creangă în poveştile lui:\nEra odată o capră (zice el în Capra cu trei iezi) care avea trei iezi;\niedul cel mare şi cel mijlociu dau prin băţ de obraznici ce erau, iară",
  "cel mic era harnic şi cuminte. Vorba ceea: Sunt cinci degete la o\nmână şi ele nu samănă toate unul cu altul.\nDeja te simţi în atmosfera şezătoarei de la ţară. După ce\ncapra dă poveţele cuvenite ca iezii să nu deschidă uşa după\nplecarea ei, decât numai dacă o va auzi pe dânsa zicând:\nTrei iezi cucuieţi,\nUşa mamei descuieţi\nCă mama v­aduce vouă;\nFrunză în buză,\nLapte în ţâţe\nDrob de sare\nÎn spinare,\nMălăieş\nÎn călcăieş,\nSmoc de flori\nPe subsuori,\napoi povestitorul continuă:\nApoi capra iesă şi se duce la treaba ei. Iar iezii închid uşa după\ndânsa şi trag zăvorul. Dar vorba veche: Pereţii au urechi şi fereştile\nochi. Un duşman de lup – ş­apoi ştiţi care? – chiar cumătrul caprei,\ncare de mult pândea vreme cu prilej ca să pape iezii, trăgea cu\nurechea la păretele din dosul casei când vorbea capra cu dânşii.\nAşa înţeleg, iată o poveste.\nIa să vedeţi cum Creangă (adică nu Creangă, ci ţăranul care\nera în el) continuă mai departe, după ce descrie cum lupul înşală\npe cel mai mare care îi deschide uşa.\nÎnsă cel mare se dă după uşă, şi – să tragă, să nu tragă? În sfârşit\ntrage zăvorul... Când ia!... ce să vadă? Ş­apoi mai are când vedea?...\ncăci lupului îi scăpărau ochii şi îi sfârâia gâtlejul de flămând ce era.\nŞi nici una, nici două, haţ! pe ied de gât, îi retează capul pe loc şi­l\nmănâncă aşa de iute, şi cu aşa poftă, de­ţi părea că nici pe o măsea\nn­are ce pune. Apoi se linge frumuşel pe bot şi începe a se învârti\nprin casă cu neastâmpăr, zicând:\n— Nu ştiu, părerea m­a amăgit, ori am auzit mai multe glasuri?\nDar ce Dumnezeu? Parcă au întrat în pământ... Unde să fie, unde\nsă fie?\nSe iţeşte el pe colo, se iţeşte pe dincolo, dar pace bună! iezii nu­s\nnicăiri!",
  "— Mă!... că mare minune­i şi asta!... dar nici acasă n­am de coasă...\nia să mai odihnesc oleacă aste bătrâneţe!\nApoi se îndoaie de şele cam cu greu, şi se pune pe chersin. Şi când\ns­a pus pe chersin, nu ştiu cum s­a făcut, că ori chersinul a crăpat,\nori cumătrul a strănutat... Atunci iedul de sub chersin, să nu tacă! –\nîl păştea păcatul şi­l mânca spinarea, sărăcuţul!\n— Să­ţi fie de bine, nănaşule!\nS­a făcut mare vâlvă în jurul numelui lui Creangă, este o\nexageraţie şi o confuziune chiar. Cum că Creangă era un om\ninteligent şi un scriitor original, asta nu mai rămâne îndoială,\nînsă aceste laude Creangă nu le merită personal ca povestitor\nci ca scriitor al amintirilor lui, în care se vede în adevăr perso­\nnalitatea lui.\nMeritul lui Creangă ca culegător de poveşti se mărgineşte în\nacela de a fi reprodus aproape textual poveştile populare.\nAşa eu, când eram copil, am auzit de la soldaţi (tatăl meu\nera militar) şi de la servitoare, unii şi altele de la ţară, un\nnumăr oarecare de poveşti. Au trecut după aceea ani, şi când\nam citit poves tea Capra cu trei iezi, scrisă de Creangă, am rămas\nentuziasmat.\n— Aşa este, am exclamat, aşa e întocmai cum am auzit­o\ncând eram copil.\nÎn adevăr, citind povestea Capra cu trei iezi, toate suvenirile\nmemoriei locale mi s­au deşteptat. Am văzut că cuvânt cu cuvânt,\nCreangă a reprodus povestea aşa cum o auzisem de atâtea şi de\natâtea ori.\nCăci toată lumea ştie că literatura populară cu privire la\npoveşti nu este deloc vastă. Avem un număr de 20 sau 30 de\npoveşti clasice cu variantele lor; vorbesc de poveştile în adevăr\nbazate pe o imaginaţie plină de poezie fantastică. Repertoriul,\nca să zic aşa, fiind restrâns, un povestitor este silit a se repeta,\nde aceea eu în copilărie am auzit de zeci de ori Capra cu trei iezi,\nIleana Cosinzeana, Făt­Frumos, şi ceea ce e caracteristic la ascultă­\ntorii naivi de la ţară sau la copii, e că ei nu se satură niciodată\nde a auzi aceeaşi poveste, ba din contra, când povestitorul voieşte\nsă spună una nouă, copiii strigă ca să le mai spună încă o dată\npoveştile deja auzite şi apoi încă o dată şi iar o dată. E curios\nacest fenomen psihologic. S­ar părea că copiii îşi formează oarecum\nnoţiunea frumosului, concepţiunea supranaturalului şi intriga\npovestei în nişte imagini anume definite peste care apoi nu voiesc\na mai trece, formându­şi astfel un ideal care le mulţumeşte spiritul",
  "şi nemaivoind să se aventureze cu mica lor fantazie în alte\ndomenii necunoscute, oricât ar fi ele de atrăgătoare şi de frumoase.\nAcest fenomen se observă şi la adulţi. Primele impresii, fie\nartistice, sunt cele mai tari, individul forţaminte rămâne la ele,\nexemplu: fiecare amator rămâne în muzică la operile pe care\nle­a auzit întâiu şi care îi au plăcut. Acest număr este restrâns,\nel formează estetica muzicală, acele opere îi produc cele mai\nplăcute emoţiuni. Aşa se explică cum foarte mulţi au rămas\nstatornici admiratori ai operei italiene, a lui Verdi sau a operilor\nlui Meyerbeer: Trovatore, Rigoletto, Profetul, Hugenoţii etc.\nDar muzica se schimbă, notaţi că nu zic nici progresează,\nnici regresează. Muzica lui Wagner este încă la ordinea zilei (zic\nîncă, fiindcă ea deja începe a fi în declin), muzica franceză are\nopere admirabile.\nCu toate acestea, pentru oameni chiar culţi şi cu spirit deschis,\ntot operile lui Verdi sau a lui Meyerbeer sunt acele care îi distrează\nmai mult. Ei se duc să asculte muzica lui Wagner şi, de vreme\nce toată lumea o laudă şi o admiră, abondează în acest sens,\nînsă îndată ce văd pe afiş că soseşte o trupă italiană şi care joacă\nTrovatore ei se grăbesc a se duce şi, ascultând cu religiozitate\npiesa, degustă deliciile muzicale de două ori preţioase şi ca\nmuzică şi ca amintire...\nAcelaşi lucru şi în literatură. Cineva se ataşează la câţiva\nautori, ca să nu zic la un singur autor, şi nimic nu­l mai poate\nface ca să renunţe la el.\nRevenind la subiect, aşa se explică pentru ce copiii, dintr­un\nnumăr de poveşti, cer să li se povestească cu deosebire câteva\npreferate şi fiindcă li se repetă de atâtea ori, în mintea lor se\nimprimă nu numai subiectul, dar frazele, cuvintele. Ei aşteaptă\ncu emoţiune anticipată evenimentul care are să se întâmple\neroului şi savurează de mai înainte cum el are să facă faţă\nbalaurului sau zmeului.\nIată de ce poveştile se reţin şi iată de ce eu citind povestea\nCapra cu trei iezi mi­am adus perfect aminte aproape cuvânt cu\ncuvânt de toate, şi am constatat că Creangă era un admirabil\nreproducător, aproape textual.\nÎn adevăr, cum am zis, repertoriul literaturei de poveşti fiind\nrestrâns, povestitorul este silit să se repete. De altă parte, audi­\ntorul naiv şi doritor de aceleaşi emoţii şi el cere cu insistenţă\nrepetarea. De aici urmează că povestitorii de profesiune – căci\neste o profesiune la ţară povestea – spun o poveste de sute şi",
  "sute de ori, aşa că ajung ca ea să se cristalizeze până în cele\nmai mici detalii în mintea lor, încât pot de zece ori în şir să\npoves tească identic aceeaşi poveste; ea rămâne în memoria lor\nca şi cum ar fi scrisă pe hârtie. Dacă ei inventează vreo variantă,\nacea variantă şi ea devine clasică, şi ea ia o formă stereotipă.\nNumai aşa se explică cum poveştile, fără să fie tipărite se\ntransmit aproape intacte din om în om. Numai aşa se explică\nexistenţa la ţară a povestitorilor de profesie, numai aşa înţelegi\ncum povestitori deosebiţi narează aproape identic aceeaşi poveste;\nnumai aşa se face că eu, care am auzit Capra cu trei iezi de la\nţărani de pe malul Prutului, am găsit­o identică, scrisă de Creangă\ndin munţii Neamţului.\nÎn urma acestora, cred că fiecare poate să vadă ce calităţi se\ncer unui reproducător de poveşti populare.\nToate aceste constituie o digresie. La această digresie un\nparantez.\nSunt culegători culţi, trăiţi la oraş, infiltraţi de literatura\ninternaţională, care se duc la ţară, pun pe un cunoscut povestitor\nsă spună poveşti, iar ei copiază din cuvânt în cuvânt povestea.\nPrintre aceştia, fiecare ştie că a fost Vasile Alecsandri. Poeziile\npopulare ale acestuia sunt astfel adunate, cam cioplite şi mult\nmodificate de dânsul. Această metodă o întrebuinţează mulţi\ndar un lucru se observă: reproducerea este, dar fizionomia origi­\nnală de multe ori lipseşte.\nEste întocmai ca un stenograf care ia toate cuvintele orato­\nrului, dar care nu poate să­i dea culoarea generală, fizionomia\nîntreagă particulară.\nAdevăratul culegător de poveşti este numai omul care a trăit\nprimii cincisprezece sau douăzeci de ani la ţară, care s­a hrănit\nîn atmosfera literaturei de acolo, care a vorbit limbajul ţăranului,\ncare a trăit traiul lui; care a ascultat de sute şi de sute de ori aceeaşi\npoveste şi care a povestit­o şi el altora identic; numai aşa ea se\nimprimă adânc în memorie, din care foarte greu poate să fie scoasă.\nCreangă era unul din aceşti rari, şi iată de ce Creangă poves­\nteşte mai bine decât un om cult cum e dl. Slavici.\nSe mai cere o condiţie: este ca omul crescut şi trăit la ţară\nşi adăpat la cercul literaturei restrânse populare de poveşti, să\nnu­i fie mintea şi memoria lui supusă la transformări radicale,\nsă nu fie aruncat într­un cerc de preocupări, de gândiri, de studii\nde un ordin teoretic şi abstract predominant, aşa ca primele\nimpresii şi primul capitol literar să fie slăbite sau ameninţate",
  "de a fi şterse. În acest caz un om nou înlocuieşte pe cel din\ntinereţe şi, oricât de puternice sunt impresiunile copilăriei, ele\nsfârşesc prin a fi confuze, dacă nu a fi şterse.\nÎn asemenea caz, omul, deşi trăit şi crescut la ţară, nu mai\npoate fi un fidel povestitor.\nEi bine, Creangă nu a trecut prin această încercare, Creangă\ndiacon şi pe urmă modest institutor de clasele primare, cu studiile\nnumai ale şcoalei normale pentru învăţători, a rămas în fondul\nlui vecinic ţăran.\nAşa se explică şi din acest punct de vedere pentru ce este\npovestitorul popular clasic.\nLa „Junimea” mai era încă un povestitor, dl. Caragiani, profesor\nde limba şi literatura elină la Universitatea din Iaşi.\nEra tot aşa de hazliu şi de interesant ca şi Creangă, cu toate că\nnu era nici o asemănare între aceşti doi. Dl. Caragiani, român din\nMacedonia, ştia rău româneşte; accent, frază, tot dovedea că nu\nera născut, nici crescut în ţară. Vorbea acel jargon amestecat româ­\nneşte, greceşte şi câteodată chiar turceşte, cu un accent detestabil.\nCu toate acestea, când povestea, era hazliu şi, cum se întâmplă\ncâteodată, tocmai necunoştinţa limbei şi a accen tului interesa.\nD­sa povestea istorioare, anecdote, întâmplări din viaţa orien­\ntală: turcii, grecii, bulgarii, sârbii, albanezii erau puşi la contri­\nbuţie; nu îi era nimic necunoscut din ceea ce caracterizează\nliteratura populară a acestor popoare. Povestitorul ne iniţia în\nviaţa omului oriental. Niciodată când îl rugai nu refuza sau nu\nputeai să­l găseşti în defect, căci aş putea zice că dl. Caragiani\navea totdeauna o anecdotă pe buze şi alta care aştepta ca cea\ndintâi să­i facă şi ei loc. La „Junimea” i se zicea binehrănitul\nCaragiani; am spus deja de ce.\nDe multe ori în mijlocul unei citiri, dl. Caragiani întrerupea.\n— Asta se potriveşte cu ceea ce îi s­a întâmplat, zicea, unui\nturc.\nImediat o clamoare de veselie se ridica, toată lumea strigând:\n— Spune­o, spune­o.\nCititorul se oprea fără să se supere, căci la „Junimea”, am\nspus, era admis principiul că anecdota totdeauna primează. O\nanecdotă trebuie spusă când îţi vine în minte, iar nu peste un\nceas sau două.\nŞi atunci dl. Caragiani îşi începea anecdota cu turcul, în care\nmai totdeauna Nastratin Hogea juca un rol. Când sfârşea anecdota,\natunci deodată fără tranziţie:",
  "— Acuma să vedeţi ce îi s­a întâmplat unui bragagiu bulgar\ncare trecea pe dinaintea palatului sultanului...\nO nouă clamoare de aprobare izbucnea, iar dl. Caragiani\nzâmbind – zâmbea totdeauna – începea:\n— Un bulgar prost etc., etc.\nNu sfârşea bine anecdota cu bulgarul şi continua astfel:\n— Acuma să vedeţi ce mi s­a întâmplat mie odată în Pera.\nJunimiştii îi făceau şi mai mare ovaţie, căci nu mai era vorba\nacum de o anecdotă auzită, ci de ceva care i se întâmplase însuşi\npovestitorului.\nŞi aşa, printr­un fel de înşiră­te mărgărite, ne despărţeam la\nmiezul nopţii, ora despărţirei, când se auzea un glas plictisit şi\nmodest care zicea:\n— Dar eu cum rămân cu nuvela mea?\nEra nenorocitul autor şi cititor care se oprise, chipurile, ca să\ndea loc anecdotei d­lui Caragiani şi care fusese uitat de „Junimea”,\nel cu manuscript cu tot, absolut uitat.\nÎn asemenea împrejurări dl. Pogor avea un cuvânt crud:\n— Las­o, vom citi­o tipărită în Convorbiri.\nÎn genere când dl. Maiorescu era la şedinţă, ca om de ordine\nşi foarte formalist, cu un aer serios, îndemna pe autor ca să­i con­\ntinue citirea, luând în faţă­i atitudinea gravă a unui ascultător atent.\nNoi însă nu mai ascultam nimic; anecdotele pipărate a d­lui\nCaragiani ne distrase complect şi, în timpul continuărei citirei,\nauzeai râsuri prin colţuri şi şoapte; junimiştii schimbau glume\npe care anecdotele le sugerase, iar unii în vârful degetelor plecau\nfrumuşel.\nDl. Maiorescu însă, cu o pacienţă rară, continua de a avea aerul\ncă ascultă pe cititor. Zic că avea aerul, fiindcă de multe ori simţeai\ncă se gândeşte la altceva. În fine, autorul mântuia de citit nuvela.\nDl. Pogor impacient ca totdeauna striga:\n— Acum putem să plecăm acasă. Caragiani ne va mai spune\nvreo poveste în drum.\nEra condamnarea nuvelei.\n— Pardon, pardon, obiecta dl. Maiorescu grav, am câteva\nobservaţii de făcut asupra nuvelei d­lui Y.\nŞi atunci începea o mică disertaţiune mai mult sau mai puţin\npotrivită cu nuvela.\nNoi ştiam că asemenea cuvinte reci, elogioase sunt la\ndl. Maiorescu genul discursurilor funebre cu care condamna o\nlucrare. De aceea nu ziceam nimic, era convenit că lucrurile\ntrebuie să se petreacă astfel.",
  "Când se întâmpla să fie şi dl. Carp la şedinţă, lucru rar, atunci\nd­sa nefiind în curentul subtilităţilor zilnice a „Junimei”, deodată\nsărea de pe canapea:\n— Mie mi se pare că Maiorescu se înşală când crede că etc.\nŞi, deodată, în mijlocul plictiselei generale, se încingea o\ndiscuţie caldă, la care se amestecau mai toţi obicinuiţii oratori,\ndiscuţii care durau până pe la două ore ceea ce făcea pe dl.\nPogor, când ne luam pălăriile să plecăm, să strige:\n— Al dracului şi Carp acesta, numai paradoxe susţine şi dacă\nar avea glas ca toţi oamenii! Când vorbeşte, parcă strică geamu­\nrile de la Mitropolie!\nDe altmintrelea era cunoscut lucru că de câte ori dl. Carp\nvenea la „Junimea”, trebuia să se stârnească discuţii lungi, şi se\nexplică de ce: între obicinuiţii frecventatori a seratelor de la\n„Junimea”, sub influenţa mai cu seamă a d­lui Maiorescu, se\nstabilise un fel de principii de estetică sau de critică convenite,\ndin punctul cărora de vedere se făcea critica lucrărilor literare\nce se citeau. De exemplu: se citea o poezie; ce se cerea la\n„Junimea” pentru ca poezia să fie admisă? Întâi, ca ea să aibă\ncaracterul cam vag şi nedefinit, punând o chestie metafizică dacă\nera posibil; al doilea, ea trebuia să conţină comparaţii plastice,\naceasta se numea la „Junimea” a materializa gândirea abstractă,\nal treilea, autorul trebuia să se păzească de a trage vreo concluzie,\nfiindcă regula era ca concluzia să o tragă cititorul, iar nu să fie\nformulată de autor etc., etc.\nErau de asemenea norme stabilite şi pentru celelalte genuri\nliterare precum nuvelă, dramă, tragedie etc.\nAşa epopeea era exclusă de la „Junimea”. Un autor care ar fi\nvenit cu o epopee ar fi fost dat pur şi simplu afară. În adevăr\nse stabilise că de la Omer, care a ilustrat genul şi pentru care\ntimpul de credinţă miraculoasă este indispensabil, acest gen\nnu­şi mai avea raţiunea de a fi. Epopeea Ierusalimul liberat a lui\nTasso, precum şi Orlando furios a lui Ariosto erau gustate mediocru,\ndar mai la urmă erau admise cu oarecare toleranţă. Cât despre\nepopeele moderne, la „Junimea” era un râs omeric de ele, precum\nde Hénriada lui Voltaire şi Mihaida, nu ştiu bine a cui, căci n­am\ntimp a controla, mi se pare a lui Eliade­Rădulescu1.\nDumbrava Roşie trecuse la „Junimea”, mai întâi, fiindcă era a\nlui Alecsandri, şi al doilea, nu ca epopee eroică, ci ca bucăţi\nadmirabile, detaşate unele de altele.\n1. Memoria nu­l înşela. Mihaida e opera lui Ion Eliade­Rădulescu (n.ed.).",
  "„Junimea” înţelegea altfel genul literar epigrama, nu cum se\nînţelege de obicinuit după definiţia lui Boileau din Arta lui poetică.\nCine ar fi venit la „Junimea” cu o epigramă în sensul clasicis­\nmului francez:\nJ’ai vu Agesilas\nHélas!\nJ’ai vu Atilla\nHola!\nar fi fost dat afară.\n„Junimea” îşi formase gustul în sensul genului epigramatic\na lui Bodnărescu, cu toate că nu gustase nici nu înţelesese\nvreodată epigramele aceluia.\nPrin urmare critica la „Junimea” după cei cinci, şase ani de\ndiscuţii, până s­au stabilit principiile, era relativ uşoară şi o\nputea face cu mai mult sau mai puţin succes oricare iniţiat în\ntaina acelor principii. De multe ori când se citea o poezie, auzeam\npe vreunul din caracudă şoptind altei caracude:\n— Nu văd în ea reprezentaţii sensibile.\nSau la cetirea vreunei tragedii, o altă caracudă adresându­se\nla un tovarăş de caracudărie:\n— Acţiunea lâncezeşte.\nDesigur că nu în capul lor se născuse asemenea observaţii,\nci ei le luau din manualul regulelor criticei stabilite, utilizându­le\nşi ei după cum puteau.\nCând dl. Carp venea la „Junimea”, d­lui care, cum am spus,\nvenea foarte rar, deşi junimist fondator de baştină, din cauză că\nlipsea îndelungat, nu era în curentul principiilor convenţionale\nadmise, iar mintea sa pierduse deprinderea felului criticei de la\n„Junimea”. De aceea, ceea ce se părea junimiştilor simplu şi\nevident, d­sale îi se părea lucru cel puţin discutabil şi iată de\nce se întâmplau ciocniri de idei la fiecare pas.\nDe altmintrelea această estetică dogmatică făcea pe foarte\nmulţi doritori de a face parte din „Junimea” ca să nu se poată\naclimatiza.\nÎn adevăr, ia să ne punem în situaţia unuia care venea pentru\nprima oară la „Junimea”. Las d­o parte glumele şi familiaritatea\ncare­l izbeau la început, căci acest lucru era pentru un om\ndeştept mai mult o atracţie decât o repulsie. Auzea citindu­se\no poezie, se aştepta să se încingă o discuţie cu argumente pentru",
  "şi contra, însă de cele mai multe ori asista la o schimbare de\ncuvinte care aveau aerul mai mult de decizii.\n— Elementul plastic lipseşte, zicea unul.\n— Fondul este o temă patriotică care nu poate emoţiona,\nideea patriotică nefiind un material poetic.\n— Poetul prea se analizează pe dânsul singur. Aceasta slăbeşte\nideea generală.\nIar toată lumea fiind de acord asupra tuturor acestor păreri,\ncondamnând sau aprobând pe autor.\nCe putea să înţeleagă noul venit din această discuţie, în care\ntoţi erau de acord asupra unor principii pe care el nu le ştia şi,\nprin urmare, nu putea să le înţeleagă? Pentru dânsul elementul\nplastic, materializarea gândirei, condamnarea ideilor abstracte etc.,\netc. erau lucruri chinezeşti, în tot cazul îi se păreau dificultăţi\nmari, care puneau bariere între dânsul şi „Junimea”.\nEra un fel de blocus de teorii intransigente, care înconjura\ncercul „Junimei” ca un brâu de submine maritime; foarte greu\nera ca cineva să­l poată forţa. Au fost câţiva însă care au forţat\nacel bloc. Aşa mai întâi Vasile Alecsandri a intrat pe porţile mari\ndeschise fără să fie pus la vreo încercare. Poetul n­a înţeles nici­\nodată teoriile estetice ale „Junimei” şi nici nu şi­a dat osteneala\nsă le înţeleagă. De câte ori l­am văzut la „Junimea”, niciodată\nnu s­au discutat înaintea lui teorii, şedinţa era plină numai de\npersonalitatea poetului şi de operile sale, care erau departe,\nfoarte departe de a intra în calupurile literare ale „Junimei”.\nBa ceva mai mult, mi­aduc aminte că la „Junimea” genul\nliterar pastelul nu era în onoare, era considerat ca o incursiune\na picturei asupra poeziei.\nDe câte ori n­am discutat noi chestia, dacă poezia descriptivă\neste în adevăr un gen literar şi foarte mulţi conchideau că nu.\nRezultatul la care ajunsesem asupra acestei chestii era următorul:\ndescrierea naturei într­o serie continuă de versuri, care să arate\nbucăţi lângă bucăţi a unui tablou al naturei, este o lucrare mediocră,\npentru că descrierea prin cuvinte mai mult sau mai puţin plastice\nnu­ţi reprezintă natura aşa cum ea există, prin urmare este cu\nneputinţă ca să îmbrăţişez cu o singură privire tabloul pe care­l\ndescrii. Aşa în pastelul Rodica la fântână1, a lui Alecsandri, prin\nforţa lucrurilor trebuie să arăţi întâi cum Rodica se duce la\n1. Panu citează din memorie, care uneori, ca în acest caz, îl trădează. Titlul\npaste lului e Rodica (n.ed.).",
  "fântână, cum scoate apă, cum un flăcău la întoarcere îi iese\nnainte etc., etc. Un tablou de ansamblu nu poţi, prin urmare, avea,\ndin contră, acest gen se pretează admirabil pentru pictură. Un\npictor într­un cadru anumit de pânză uzând de perspectivă, de\nlumină, de colorit etc. îţi pune într­un mod saillant1 un subiect\nde pastel pe care­l poţi îmbrăţişa cu o singură privire şi în care\ntotul se leagă unele cu altele ca în natură. Pe pânză vezi în acelaşi\ntimp şi pădurea şi păsările, şi fântâna, şi pe Rodica şi pe flăcău.\nEvident că observaţia estetică este justă; ea era luată de\n„Junimea” din dramaturgia lui Lessing.\nCu toate aceste, când venea Alecsandri cu pastelurile sale,\nera o adevărată sărbătoare, toată lumea i le ridica în nouri cu\nlaudele şi nici chiar dl. Pogor, care era copilul teribil al „Junimei”,\nnu îndrăznea să facă critica genului. Lessing cu dramaturgia lui,\n„Junimea” cu teoriile ei erau lăsate la o parte pentru a lăuda pe\npoetul pastelist.\nBa din contră, laşitatea se ducea mai departe, se inventa şi\nse susţinea cu timiditate o nouă teorie, aceea a legăturei între\ndiferitele arte şi acea a continuităţei domeniului picturei cu\ndomeniul literaturei. Am auzit susţinându­se de ocazie că divi­\nziunile în artă, ca acea a sculpturei, picturei, arhitecturei şi a\nliteraturei sunt opera creierului nostru, sunt diviziuni artificiale\nstabilite de critici pentru o mai bună metodă. Ele sunt cum ar\nfi pentru învăţaţi diviziunile de fizică, chimie, botanică, zoologie\netc., care n­au nici o fiinţă în realitate, de vreme ce fenomenele\nfizice, chimice în natură nu se prezintă separat, ci amestecate\nşi legate între ele.\nŞi această subteorie conţinea un mare adevăr. Ea era luată\ndin Auguste Comte şi Spencer mai cu seamă şi între altele era\nîmpărtăşită şi formulată pentru întâia oară de mine, care pe\natunci mă ocupam cu chestii sociologice şi mă interesa foarte\nmult clasificaţia ştiinţelor.\nToate aceste dovedeau un lucru şi acesta era singurul adevăr\ncomplect. Este că nu sunt genuri superioare şi inferioare în\nliteratură şi pictură etc., totul atârnând de talentul artistului.\nDesigur că un pastel nu dă mult de muncă intelectuală unui\npoet. Ca să faci un pastel n­ai decât să iei un pârău, câţiva\ncopaci, o privighetoare şi o fată care se duce cu cofa la fântână.\nIată toate elementele unui pastel; ba dacă mai adaogi că în\n1. Izbitor (fr.).",
  "depărtare auzi un câne lătrând sau urlând şi dacă scena se petrece\nînspre seară, dai tabloului o tinctură melancolică care mişcă\ninimile simţitoare.\nDar dacă ai toate elementele pastelului, nu înseamnă că ai\nfăcut pastelul, căci el este opera artistului şi lucrarea e bună sau\nrea, după valoarea aceluia. Iată de ce pastelurile lui Alecsandri\nfiind bune, nu suscitau nici o critică şi nimenea auzindu­le citite\nnu se gândea la teoriile estetice ale lui Lessing.\nÎndată însă ce un alt poet venea la „Junimea” cu pasteluri,\natunci toţi căpătau glas şi teoriile „Junimei” asupra acestui gen\nrecăpătau autoritate. Aşa era un poet, el e mort demult, Neculce\nBeldiceanu, care avea talent, un talent tulbure, nehotărât, dar\ntalent. Beldiceanu aborda toate genurile literare şi au rămas\nlucruri bune de la dânsul. Când venea el cu pasteluri, toată\nlumea striga. Mai întâi striga că sunt imitate după cele ale lui\nAlecsandri şi era adevărat, căci genul era imitat, după cum toţi\npoeţii până în momentul de faţă sunt imitatori ai lui Alecsandri,\nde vreme ce cel dintâi care a introdus acest gen în literatura\nromână a fost poetul de la Mirceşti.\nMult haz mai făceam noi de supărarea şi protestările indignate\nale lui Beldiceanu faţă cu această acuzare. El se ridica cu violenţă\nşi căuta să ne dovedească că nu le găseşte la Alecsandri. Pentru\naceasta parcă­l văd şi acum cum se repezea la bibliotecă, cum\naducea Convorbirile şi citea pastelurile lui Alecsandri, apoi citind\npe ale sale făcea comparaţii între ele zicând:\n— În pastelul cutare a lui Alecsandri, poetul vorbeşte de doi\nboi pe care ţăranul îi aduce în curte după ce a brăzdat ogorul,\niar eu vorbesc de vaca care se întoarce de la imaş seara mugind\ncu glasul ei, care cuprinde întreaga gamă, de la notele cele mai\nascuţite până la cele mai profunde, după viţelul pe care ştie că­l\nva găsi în ocol. Unde vedeţi asemănare şi imitaţia, adăugea în\nmod victorios.\nIar noi râdeam şi mai mult de acest fel de demonstraţie a\nbietului Beldiceanu.\nCăci Beldiceanu se apăra în această privinţă în modul în care\ntoţi imitatorii unui gen s­apără când sunt acuzaţi de imitaţie.\nÎn adevăr, eroarea tuturor acestora vine de acolo că ei confundă\ngenul cu ceea ce au pus ei de la dânşii în calupul genului.\nSunt două feluri de imitaţie, unul este cel vulgar, care poartă\nnumele de plagiat, prin care un poet plagiază subiectul, compa­\nraţiile, până şi expresiile. Când cineva este prins cu asemenea",
  "lucruri, discuţii nu se mai încap, îl pui pur şi simplu pe două\ncoloane şi totul e sfârşit.\nCu imitaţia genului nu e tot aşa. Poetul îşi combină el, cu\nalte elemente, proprii ale lui, acţiunea. În lucrarea sa nu găseşti\nnimica care să aparţină în propriu altuia, dar genul, adică natura\npoeziei, felul de desfăşurare, factura, fiind a altui poet, este\nimposibil ca să nu fii izbit de asemănarea genului şi nu poţi ca\nsă nu zici poetului că este un imitator.\nAcest lucru nu voia să­l înţeleagă Beldiceanu, după cum n­au\nvoit să creadă şi de la dânsul încoace o mulţime de alţi poeţi\nîn ogorul literaturii noastre.\nAceastă chestie este foarte delicată şi complicată. S­ar putea\nface din tratarea ei un volum. Dar ca cititorul să vadă mai bine\ncum Beldiceanu n­avea dreptate în chestia pastelurilor sale\n(Beldiceanu însă are lucrări originale foarte drăgălaşe), voi arăta\nceea ce a păţit dl. Iacob Negruzzi cu un poet corespondent,\nfoarte irascibil şi foarte susceptibil asupra originalităţei sale.\nDl. Iacob Negruzzi, pe timpul de care mă ocup, primeşte de\nla un corespondent următorul sonet:\nSONET\nde G.\nVezi tu colo de­o parte,\nCa un vânt îngrozitor;\nCum aruncă şi străbate,\nŢărâna unui muritor.\nŞi cum duce în depărtare,\nPeste ţărmuri, acel vânt,\nŢărâna ce­n spulberare\nDezvăleşte un mormânt.\nVântu­i viaţa­mi rătăcită\nŞi­acea ţărână înnegrită\nE­al meu suflet amărât.\nCeasul ce mereu tot trece,\nE mormântul trist şi rece,\nCe ne­aşteaptă la sfârşit.\nCa lucrare poetică merge, e mai presus de mediocru. Dacă\nautorul ar fi scos singur din capul lui acest sonet, ar fi fost ceva,",
  "şi fiindcă în Convorbiri, ca în orice revistă, s­au publicat şi lucruri\nmai mediocre chiar, sonetul d­lui G. putea să treacă şi el.\nDin nenorocire, acest sonet era un simplu pastiş, o simplă\nimitaţie servilă şi şcolărească de pe un alt sonet al poetului\nSihleanu, mort tânăr. Dl. Iacob Negruzzi îi reproduce corespon­\ndentului, alături cu sonetul lui, şi acela al d­lui Sihleanu. Iată­l:\nSONET\nde Sihleanu\nPeste ţărmuri depărtate,\nVezi tu râul călător\nCum în valuri turburate\nSe azvârle în izvor?\nP­a lui maluri singurate,\nVezi cum vântul mugitor\nMişcă trestia ş­o bate\nŞuierând îngrozitor?\nRâu­i viaţa­mi zbuciumată\nŞ­acea trestie mişcată.\nE al meu suflet dureros;\nViitorul ce m­aşteaptă\nE pustia cea deşartă\nDe pe malul nisipos.\nDl. G. a fost furios de această paralelă şi pentru aceasta a\nînjurat pe redactorul Convorbirilor. Probabil că nici astăzi acela\nnu e convins că dl. Negruzzi avea dreptate.\nDe cât nu trebuie să generalizăm prea mult, ca în orice lucru.\nNu urmează că dacă cineva a inventat un gen literar, apoi nimenea\nnu mai poate după dânsul să se servească de el fără să fie\nimitator. Aşa, este drept că Petrarca cel dintâi cu succes a maniat\nsonetul, nu urmează de aici că toţi care au scris sonete în timp\nde cinci sau şase sute de ani după dânsul au făcut numai pastişe.\nAcest lucru se poate aplica teatrului mai cu seamă. Evident\ncă toate vodevilurile s­aseamănă, precum şi toate melodramele,\ndar vodevilurile şi melodramele scrise de autori originali se\ndeosebesc îndată cât de colo.",
  "*\nDar ia să mă întorc cam departe de unde plecasem. Cititorii\ncare m­au urmărit îşi aduc aminte că începusem a vorbi despre\noamenii de spirit de la „Junimea” şi de oamenii inteligenţi, dar fără\nspirit, şi m­am oprit în mijlocul drumului, împins de deosebite\ndigresiuni, care se impun când cineva scrie amintirile sale. Am\nvorbit deja de categoria întâi şi a doua. Îmi rămâne de a vorbi\nde oamenii de a treia categorie, de oameni inteligenţi şi de spirit\nîn acelaşi timp. Cititorii vor înţelege că nu pot vorbi şi de a\npatra categorie, adică de cei şi fără inteligenţă şi fără spirit.\nSunt oameni dăruiţi de natură, la care inteligenţa se poate\nmanifesta sub toate formele posibile; ei pot aprofunda o chestie\nserioasă şi a­şi arăta vederi care rămân, dar în acelaşi timp ei pot\nsă scoată din capul lor scântei de spirit în chestiile cele mai aride.\nÎntocmai cum un fizician scoate scântei dintr­o maşină electrică.\nEi pot mania în vorbă şi în scris toate calităţile spiri tului, pe care\nîn literatură le găsim separate şi clasificate. Ei pot găsi forme\nneaşteptate şi agreabil surprinzătoare acolo unde un altul n­ar fi\ngăsit decât o singură notă, ei pot trage vederi nouă dintr­un subiect\ndeja stors până la banalitate. Ei maniază cu uşurinţă argumentarea\nserioasă, ironia, persiflagiu, epigrama, nota dramatică apropo de\norice subiect. Într­un subiect care pare banal, ei găsesc ocazia unei\nobservaţii profunde; ei ştiu ca dintr­o temă serioasă să scoată\ndin când în când observaţii picante, care să producă o atmosferă\nestetică, unde altul n­ar fi găsit decât monotonie şi plictiseală.\nO întrebare: spiritul strică seriozităţei unui subiect? Atârnă\ndupă împrejurări. Dacă tema e serioasă, evident că ea trebuie\ntratată ca fond în mod serios şi numai înflorită prin trăsături\nde spirit. Nu poţi trata chestia unui impozit numai cu lucruri de\nspirit. Dar dacă tema este uşoară, atunci este o greşeală ca cineva\ns­o trateze în mod cu totul serios, spiritul în acest caz se impune.\nDar spiritul nu este numai o jucărie a minţei, o parte lucitoare,\nun capriciu al inteligenţei, el este o formă a gândirei, şi sub forma\ncuvintelor de spirit se pot spune de multe ori lucruri foarte adânci.\nAr trebui să mă întind mult, foarte mult, ca să documentez\nacest lucru.\nDe altmintrelea cititorul inteligent poate face el lucrarea.\nSunt lucruri de spirit care definesc o situaţie asupra căreia\nun om serios trebuia să facă un lung discurs.",
  "Am citat mai sus, printre oamenii curat cu spirit, pe răposatul\nBobeică. Acela avea însă cuvinte de spirit mai rar, care zugrăveau\no situaţie şi exprimau o profundă observaţie. Dar avea câteodată\nşi de acestea.\nIată unul: se ştie că Bobeică era jucător de cărţi, însă în ultimii\nani şansa îl părăsise pe de o parte, iar pe de altă parte nu mai\navea mijloace, nu dispunea de un capital pe care să­l rişte. Poate\ndin această cauză îl părăsise şi norocul. Se mulţumea deci să joace\npe sume mici, uzând mai mult de expediente la o bancă mare.\nPe de altă parte, se ştie că în urma căderei lui Ioan Brătianu\nla 1888, regele, într­un spirit de împăcăciune, chemase la guvern\npe d­nii Theodor Rosetti şi Carp, adică pe junimişti, un partid\ncare nu avea legături pe atunci în ţară.\nCostică Bobeică era junimist, junimist vesel şi sceptic. Într­o\nzi la Cameră îl întâlneşte dl. Carp; iată deci faţă în faţă doi\noameni de spirit, unul cu morgă şi altul fără morgă.\nDl. Carp, cu oarecare cruzime (cruzimea nu e totdeauna un\nelement al spiritului), îl întreabă pe Bobeică:\n— Bine Bobeică, ia spune­mi cum faci că tu, fără parale, joci\ncărţi?\n— Apoi dă­mi voie excelenţă, replică imediat Bobeică, ca să\nte întreb şi eu pe d­ta, cum faci de guvernezi ţara fără partid?\nDl. Carp era vădit bătut. Răspunsul lui Bobeică nu era numai\nun cuvânt de spirit, era adevărul exprimat în câteva cuvinte,\nsub o formă glumeaţă şi scânteietoare.\nCuvântul lui Bobeică a rămas, şi adevărul crud care­l exprimă\nîl urmăreşte pe dl. Carp şi partidul său până acum. Cuvântul\nlui Bobeică a rămas şi după 16 ani adevărat în oarecare parte;\ndin fericire pentru junimişti într­o mică parte, dar încă a rămas.\nOamenii de spirit, când sunt şi inteligenţi, sunt profunzi\nobservatori. Oarecum inteligenţa observă, iar partea cea veselă\nşi scânteietoare găseşte forma uşoară şi plăcută pentru a exprima\nobservaţia sau cugetarea.\nCine nu cunoaşte comediile lui Labiche? Pentru mulţi, Labiche\neste un autor comic, care a distrat mai multe generaţii. Criticii\nserioşi însă îi dau un loc mai sus. Acela era în acelaşi timp şi\nun profund observator, de multe ori un adânc cugetător. Este\nunul dintre rarii autori a căror piese uşoare şi vesele ascund\nmai totdeauna o profundă observaţie psihologică, sau pun în\nevidenţă unul din acele infirmităţi sau imperfecţiuni a naturei\nomeneşti.",
  "Cine n­a văzut piesa Le voyage de monsieur Perichon! Perichon,\nun burghez îmbogăţit, înfumurat şi grandoman, se simte umilit\nîn amorul lui propriu că Alpii au o înălţime aşa de covârşitoare\nfaţă cu persoana lui. Aceasta­l supără; de aceea s­adresează la\nun pictor, pe care îl tratează ca pe un meseriaş, să­i facă un\ntablou în care să reprezinte un Perichon mare, foarte mare,\nprivind la nişte Alpi mici, foarte mici. Această fantazie spirituală\nface cât o întreagă disertaţie asupra îngâmfărei de sine.\nO altă observaţie. Toată lumea vorbeşte de recunoştinţă şi de\ngratitudine şi laudă pe cei care sunt recunoscători binefăcătorilor\nlor. Ei bine, adevărul este că pentru mulţi recunoştinţa este o\nsarcină a conştiinţei, ei sufăr de faptul că datoresc un bine pe care\naltul i­a făcut; este o faţă a egoismului naturei omului şi ceea ce\ne mai surprinzător, e că între un om care face bine şi cel care\nprimeşte binele, mulţumirea este mai mare la făcătorul de bine\ndecât la acel căruia i s­a făcut binele. Este iarăşi chestie de egoism\nşi, în treacăt vorbind, aici morala nu concordează tocmai, tocmai\ncu inima omenească; morala predică ca o datorie să faci binele,\niar nu pentru satisfacţia ta personală, iar recu noştinţa ca o obligaţie\nfirească către binefăcător. În realitate este aproape contrariul.\nLabiche, fără lungi disertaţii, pune prin personagiile sale în\nevidenţă acest mare adevăr psihologic.\nLui Perichon îi scăpă viaţa un tânăr care face curte fiicei sale,\noprindu­l pe marginea unei prăpăstii. De a doua zi Perichon\nîncepe a trata pe tânăr cu răceală; de câte ori îl vede îşi aduce\naminte că îi datoreşte ceva. Tânărul, din această cauză, riscă de\na fi concediat şi a pierde fata pe care o iubea. Atunci, acela\nrecurge la următoarea stratagemă: într­o ascensiune în munţi,\ns­aranjează astfel încât simulează riscul de a cădea într­o pră­\npastie, pentru ca Perichon să pună mâna pe el şi chipurile să­l\nscape, iar el să facă că graţie acestei intervenţii n­a căzut în\nfundul prăpastiei. În adevăr, tânărul s­adresează cu lacrimi pre­\nfăcute de recunoştinţă zicându­i:\n— D­le Perichon, mi­ai scăpat viaţa.\nIar acest burghez ridicul de îngâmfat nu mai voieşte să se\ndespartă un minut de acela căruia el i­a scăpat viaţa, lucru pe care­l\nspune la toată lumea şi pe care­l repetă tânărului în fiecare pas.\nPentru ca să se bucure în permanenţă de plăcerile actului\nsău de salvare, Perichon acordă aceluia mâna fetei sale.\nAceste exemple arătau cum pe calea spiritului se pot spune\nlucruri adânci.",
  "*\nGenul care comportă desfăşurarea şi punerea în acţiune a\nspiritului este comedia, căci în satiră se arată o altă faţă a\nspiritului. Comedia pot zice că este opera oamenilor de spirit,\nde aceea în acest gen, care este foarte răspândit, găsim piese\nrelativ foarte puţine care să întrunească calităţile cerute.\nAr fi mult de zis asupra diferitelor genuri literare, mai cu\nseamă asupra dramei în raport cu comedia. Mulţi îşi închipuiesc\ncă e mai uşor de făcut o comedie decât o dramă. Zău, nu ştiu\ndacă contrariul nu e mai adevărat. De altmintrelea nu poate\ncineva să afirme superioritatea unui gen asupra celuilalt, fiindcă\ntoate genurile sunt egale când operile respective sunt bune.\nS­ar părea că drama, care pune în mişcare marile sentimente,\npuţine la număr, exploatând emoţiile zguduitoare ale sufletului,\neste mai uşor de lucrat decât o comedie, în care autorul nu\nlucrează cu sentimente mari şi permanente, ci cu nuanţe de\nsentimente în care pune în mişcare acele clipe trecătoare pe\ncare, ca să le surprinzi la om, trebuie să fii un bun observator,\nprezentând publicului cu nimicuri situaţii absolut interesante\nşi pline de adevăr.\nÎn realitate şi un gen şi un altul sunt foarte grele, căci dacă\nîn dramă iei dinainte de­a gata un sentiment mare, de exemplu\namorul, sau iubirea de mamă, sau răzbunarea, modul cum tratezi\nşi analizezi aceste sentimente face personalitatea autorului.\nLa „Junimea”, partea dramatică a fost poate cea mai slabă.\n„Junimea” avea poeţi, nuvelişti, dar dramaturgi nu1. Nici unul\nde la „Junimea” nu s­a deosebit în mod special în dramă sau în\ncomedie. Bodnărescu a încercat genul tragic prin Rienzi. Piesa,\ndacă s­ar fi jucat, nu ar fi putut reuşi, ea compunându­se din\ndialoguri cu aşa­numite ciocniri de sentimente, de o paliditate\ndescurajatoare. Piese de teatru au scris mai mulţi; aşa, căpitanul\nBengescu, astăzi general în retragere şi membru în marele partid\ncantacuzinist2, a scris: O palmă la bal mascat. Nu ştiu dacă această\npiesă s­a jucat pe vreo scenă. Mi­aduc aminte însă că conţinutul\n1. Amintirile lui Panu fixează fizionomia „Junimii” dintre anii 1872­1875. În\nanii aceia Caragiale nu se alăturase societăţii literare junimiste, pe care\nîncepuse s­o frecventeze (filiala ei bucureşteană) în mai 1878. De altfel\nprima sa operă dramatică (O noapte furtunoasă) e realizată în 1879 (n.ed.).\n2. Ramura conservatoare condusă de G.Gr. Cantacuzino (Nababul) (n.ed.).",
  "piesei n­avea mare valoare, însă ca aşezare scenică şi ca mişcare\nea era lăudabilă; cunoşteai de pe atunci că autorul are tempe­\nrament de teatru, iar viitorul a dovedit­o.\nDacă piesele d­lui Bengescu ar avea şi calitatea conţinutului,\natunci desigur că d­sa ar fi printre cei doi sau trei din autorii\nnoştri dramatici.\nCel care a scris mai mult în acest gen la „Junimea” este, desigur,\ndl. Iacob Negruzzi. Cu toate aceste dl. Iacob Negruzzi n­a reuşit\nîn acest gen, comediile d­sale au o preocupare vădită literară,\ndeloc scenică. Forma care le­o dă autorul, adică a versului,\ntrădează această preocupaţie; ele sunt dialoguri, de multe ori\nfrumoase, în care se arată idei şi sentimente fără nici o realitate.\nŞi, lucru curios, dacă era unul la „Junimea” care să fie mai\npropriu pentru comedii, desigur că era dl. Negruzzi. D­sa avea\nspirit, avea şi simţul ridiculului şi spiritul observaţiei, dovadă că\nexcela în scrierile satirice precum faimoasele sale Copii de pe natură.\nDar se pare că pentru comedie se cere încă ceva, care îi lipsea\nd­lui Negruzzi; aşa dacă ai lua tipurile sale arătate în Copii de\npe natură şi le­ai lega printr­o intrigă oarecare unele cu altele,\nar ieşi comedii originale şi cu haz. Ei bine, acest lucru n­a putut\ndl. Iacob Negruzzi să­l închege niciodată; preocuparea sa înainte\nde toate literară îi tăia aripile fantaziei şi a humorului său cunoscut.\nSe înţelege că tot Alecsandri rămâne singurul dramaturg de\nla „Junimea”, venit iar nu creat. Alecsandri a publicat multe\npiese în Convorbiri, precum: Ginerele lui Hagi­Petcu, Ciocoii, Drumul\nde fier, Harţă, Răzeşul etc. Necontestat că Alecsandri avea tempe­\nramentul dramatic. Mai întâi de toate, Alecsandri era un om de\nfoarte mult spirit, conversaţia sa era totdeauna semănată cu\ntrăsături hazlii, iar personagiile din piesele sale vecinic vesele,\nnostime, deşi superficiale şi câteodată chiar artificiale.\nAlecsandri ştia să dea spirit tuturor personagiilor sale, chiar\nprostiile pe care le pune în gura unora provoacă hazul. Poetul\nde la Mirceşti, dacă nu strălucea printr­o mare putere de invenţie,\ndar avea într­un grad deosebit puterea de asimilaţie. Alecsandri\ncreează pentru interesul cauzei un întreg repertoriu de mici\npiese într­un act, canţonete, proverbe etc., şi aceasta între 1858\nşi 1864. Unirea Principatelor a fost un mare element de deşteptare\na spiritului românesc în toate direcţiile. Acest eveniment mare\npolitic trebuia exploatat, răspândit, trebuia să intre în mintea\ndacă nu în inima tuturor, de aici şi necesitatea de reprezentaţii,\nde ceremonii, de spectacole etc.",
  "Aşa, la teatru trebuiau piese de ocazie, care să întreţină ideea\nprecum şi sentimentul naţional. De la divanul ad­hoc, în care\npentru prima oară ţăranii sunt introduşi în viaţa politică, fiind aleşi\nîn acel divan, ei ajung la modă, începe a se vorbi de talpa ţărei.\nAlecsandri face piese de ocazie, în care scena se petrece la ţară, în\ncare ţăranul şi ţăranca sunt poetizaţi precum şi viaţa lor simplă.\nDe două rele sufereau satele: de crâşmarul evreu şi arendaşul\ngrec. Alecsandri îi pune pe scenă în Lipitorile satului făcând din\nţăranii poetizaţi, victimile acelora; apoi, cu Nunta ţărănească şi\ncu alte piese, precum Doi ţărani şi cinci cârlani etc., el, împreună cu\nCostache Negruzzi şi cu Matei Milo, creează un teatru naţional\nuşor şi adecvat circumstanţelor.\nSe mai întâmplă că găsesc şi un muzicant de talent ca\nFlechtenmacher, care, cu muzica lui uşoară şi originală, dă pieselor\nscrise în grabă de Alecsandri, Costache Negruzzi, Milo farmecul\npe care muzica îl aduce totdeauna la orice spectacol.\nDar trebuie să sfârşesc odată cu oamenii de spirit.\nPrintre oamenii de spirit şi inteligenţi de la „Junimea” erau\nd­nii Pogor, Grigore Buicliu, Iacob Negruzzi şi... afară încă de\ncâţiva, dl. Carp.\nDl. Carp întrunea gama complectă a inteligenţei, căci el putea\nmania cu aceeaşi facilitate şi seriosul şi comicul, şi gravul şi uşorul.\nLa „Junimea” el mergea câteodată până la paradox, el prezenta\nchestiile sub o formă nouă care provoca discuţii. Dl. Carp nu era\niubit la „Junimea”, era mai mult temut şi respectat; temut pentru\nspiritul său sarcastic, respectat pentru fondul său de cunoştinţi.\nŞi aici pun o întrebare: spiritul serveşte unui om în vază, de\nex. unui om politic? S­ar părea că e o întrebare absurdă, căci toată\nlumea ştie cât de mult înalţă pe om acest giuvaer al inteligenţei.\nDar eu nu mă gândesc la aceasta când pun întrebarea, ci voiesc\nsă întreb: îi foloseşte sau îi strică unui om prea multul spirit,\nadică interesele sale nu sufăr de această exuberanţă a inteligenţei?\nEu cred că pe cât îi foloseşte, atâta îi şi strică şi că, cântărite\ntoate, mai că aş înclina a spune că mai mult îi strică decât îi\nfoloseşte. Şi exemplu este chiar dl. Carp.\nFără spirit, dl. Carp ar fi fost unul din oamenii recunoscuţi\nde serioşi, de toţi, fără deosebire, răutatea nu s­ar fi putut\nexercita pe tema omului neserios, cum s­a exercitat de multe\nori; în acelaşi timp, nu şi­ar fi creat o mulţime de duşmani, care\nn­au contractat animozităţi decât din cauza spiritului său caustic\nsau a apropourilor sale cam răutăcioase.",
  "Oamenii cu inteligenţă vulgară, mai cu seamă, sunt duşmanii\nneîmpăcaţi a acelor cu spirit, pe care îi consideră sau se prefac\ncă îi consideră ca lipsiţi de seriozitate.\nDe câte ori dl. Carp n­a trebuit să sufere în viaţa sa de această\ncalitate, care a trecut în faţa multora drept un mare defect!\nÎn schimb, spiritul unui om atrage naturile alese, subţiri,\ncare îşi fac o adevărată plăcere ca să savureze fineţele ateniane\na unui om cu multe resurse intelectuale. De aceea dl. Carp are\nşi admiratori pe lângă detractori. Mai cu seamă pentru un om\npolitic această însuşire este necesară; eu nu prea am cunoscut­o\nla prea mulţi oameni politici. Se spunea că Manolache Costache\navea mult spirit, nu ştiu, nu l­am cunoscut. C.A. Rosetti avea\nde asemenea spirit, însă în intimitate, nu la tribună; când vorbea\nîn public, vedeai că şcoala declamatorie şi gravă de la 1848 se\nresimţea. Ion Brătianu avea spirit, dar spiritul său de multe ori\nconsista mai mult în farmecul cum spunea un lucru şi în simpatia\ncare se degaja din persoana sa. El avea mai degrabă fineţă, care\ne deosebită de spirit.\nFineţa nu răsare dintr­o frază, dintr­o ripostă, ea nu izbeşte\nprintr­un cuvânt la locul lui; fineţa este acea subţietate a spiri­\ntului care face pe cineva ca să prezinte o chestie sub forma cea\nmai favorabilă pentru cei care ascultă şi să eviteze, fără a avea\naerul, dificultăţile şi obstacolele. Un om fin înseamnă un om\ncare, din multe ce ar putea să spună, nu spune decât jumătate\nşi acea jumătate satisface pe toată lumea, tocmai fiindcă fiecare\nsimte că n­a spus tot ce avea de spus oratorul şi că cu intenţie\na făcut omisiune sau a evitat de a aborda chestia întreagă.\nAş putea zice că fineţa este întrebuinţarea spiritului în proce­\ndeuri, iar spiritul este jocul liber şi neînfrânat al faţetei lucitoare\na inteligenţei. În genere, omul de spirit nu menajează, fără a\nlovi brutal. Sunt oameni de spirit care când le vine ideea în\nminte şi cuvântul pe buze, nu se pot opri a nu le exprima, chiar\ndacă aceasta le­ar strica: este ceva mai tare decât dânşii, este\nnevoia de a descărca pila inteligenţei încărcată de electricitate.\nDin contră, omul fin sacrifică orice pentru un rezultat la care\ntinde; îi vine în minte o idee, nu o spune, dacă ea ar putea să­i\nstrice efectului ulterior la care tinde. Din această categorie de\noameni făceau parte, o mai repet, Ioan Brătianu, precum şi C.A.\nRosetti.\nUn om brutal poate să aibă spirit? Desigur că da, însă spiritul\nla dânsul îmbracă aceeaşi scoarţă grosieră. Bismarck era şi inteligent",
  "şi de spirit, însă cu natura lui autoritară şi aspră, spiritul când\nîl făcea era brutal şi ustura, el nu cunoştea acele nuanţe ateniane\ncare caracterizează mai cu seamă spiritul francez şi român.\n*\nDar spiritul variază aproape de la om la om, aş putea zice\ncă după cum nu sunt în natură două frunze absolut identice,\naşa nu poţi găsi doi oameni cu calitate identică intelectuală.\nEra la „Junimea” un om de mare valoare, care în acelaşi timp\nera şi om de spirit: Alexandru Lambrior, care a lăsat după dânsul\nîn filologie urme neşterse. Desigur că Lambrior era un om de\nspirit, dar cu o turnură a ţăranului român; vorbesc de spiritul\nfin şi apreciat de la ţară. Lambrior era departe de a semăna cu\nCreangă. Spiritul lui Creangă era spiritul ţăranului, spiritul lui\nLambrior era spiritul lui propriu, pus în calupul naţional. Şi\nunul şi altul se născuse şi trăise la ţară, chiar în acelaşi judeţ,\njudeţul Neamţ. Dar de la o vârstă destinul îi separase. Creangă,\nînvăţând la Socola şi pe urmă la Şcoala normală pedagogică,\nrămâne, prin firea lui, prin limba şi apropourile lui, ţăran în\ntoată puterea cuvântului. Lambrior face liceul, universitatea,\nmerge la Paris şi iese diplomatul şcoalei de Hautes études, devine\nom cult în toată puterea cuvântului. Îi rămâne însă ceva lui\nLambrior: natura şi gusturile copilăriei sale. El, în vorbă, nu mai\nîntrebuinţează limba ţărănească subţiată ca Creangă, el vorbeşte\nca orişice om cult, însă natura spiritului lui, cum am spus deja,\npăstrează întipărirea anilor de copilărie. Mai mult, când vrea el,\nvorbeşte ca la ţară întocmai ca un ţăran, decât aici este deosebirea\nlui de Creangă; Creangă nu poate vorbi în limba şi cugetarea\nunui om cult, pe când Lambrior vorbeşte şi într­un fel şi în\naltul, după nevoie.\nPentru Lambrior, limba de la ţară, care îi devenise străină în\nuzurile de toate zilele, îi rămâne ca o limbă învăţată şi pe care\nnu o uită, este ca cum ar şti cineva două limbi deosebite, pe\ncare dacă le cunoaşte bine, nu le amestecă şi nu le confundă,\nci se servă când de una, când de alta după voinţă. E un fenomen\nfoarte curios, pe care nu l­am mai întâmpinat la altul.\nLambrior când voieşte a scrie în limba ţăranului, scrie tot aşa\nde pur ca şi Creangă, aş putea zice mai remarcabil decât Creangă.\nDovadă, Lambrior, naţionalist înfocat, în curent cu toate obi­\nceiurile, datinele etc. de la ţară, a început în anul 1875 în Convorbiri",
  "literare un studiu foarte interesant intitulat: Obiceiuri şi credinţe\nla români. Studiul era împărţit în mai multe capitole şi anume:\nCumetriile, Jocurile copiilor, Înmormântările.\nDin nefericire el a publicat numai două articole asupra acestor\ntrei capitole, studiul însă a fost întrerupt din cauză că a plecat\nla Paris, aşa că am fost lipsiţi de urmarea acestor relatări.\nÎn capitolul Cumetriile, Lambrior dă un specimen de ceea ce\nse petrece între ţărani la botezul unui copil: femeile vorbesc\nîntre dânsele, iar bărbaţii spun tot felul de prujituri şi întâmplări.\nIată un specimen de limba ţărănească a lui Lambrior: este vorba\nde o întâmplare cu dihania de urs.\nUmblam, zice unul, după o găină sălbatică ce de multă vreme auzisem\ncodcodăcind prin smidă1, când, la capătul plaiului, colo, ştii, drept\nbradul cel pârlit... – he! he! răspunde altul, ce sta cu ochii ţintă la\npovestitor – numai iacă o dihanie cătumiţi­i namila stătea în cărare\nparcă­mi aţinea calea; aprind într­însa, că Doamne îndămână­mi\nmai venea, ş­o chitesc drept în frunte încât nici n­a mai mişcat.\nEra un urs birz, ţintat în frunte, pare­mi­se că tocmai acela care\nastă­primăvară mi­a luat un cârlan, de m­a durut în suflet – ştii\ncârlanul cel terţin.\n— Dar dumitale ţi­a mers bine, răspunde un altul, că în loc de o\nzamă de găină, te­ai ales cu o piele de urs, dar mie mi s­a sfetit\nmai rău: era despre sară şi mă dusesem să­mi aduc boii; scobor pe\nsghiabi2, când, la capătul tarniţei3, iacă dihania de urs după ce­mi\nmovilise boul, şi acum şedea nepăsător deasupra pe partamuri4; aşa\nm­am aprins de mânie văzându­mi boul pierdut, încât mi­am zis\nîn mine: de acum totuna mi­e, ori eu, ori el; pun mâna pe o tesitură\nşi strigând înfricoşat ca să­i iau apa de la moară, am şi repezit\nîntr­însul. N­a stat dihania de pricină, ci a rupt­o de fugă.\nAceasta este limba ţăranului pe care eu o aud în fiecare vară\nvorbită la poalele Ceahlăului.\nLambrior era român în toată puterea cuvântului, era un dicţionar\nviu a cuvintelor de la ţară şi un cunoscător perfect al datinelor\nşi a obiceiurilor ţărăneşti. Studiul său început şi, din nenorocire,\n1. Smida este o pădure de brazi arşi, în care au crescut tufe nouă (n.a.).\n2. Sghiaburi este o cărare prin valea dintre doi munţi (n.a.).\n3. Tarniţa este un drum bătut de oi sau de vite prin un loc greu de umblat\n(n.a.).\n4. Partamuri se numesc bucăţile dintr­o vită ruptă de urs, pe care acesta\nle face grămadă şi apoi se suie deasupra lor, fapt ce se numeşte „a\nmovili” (n.a.).",
  "nesfârşit a obiceiurilor şi credinţelor la români este o capodoperă\nîn privinţa meticulozităţei şi a preciziunei. Aşa, de pildă, Jocurile\nla copii; eu nu cunosc ceva analog în limba românească. Pe lângă\nIneluşul­învârticuş şi Baba oarbă, apoi ne mai vorbeşte de un joc\nnumit Dupii, de care eu nici n­am auzit, precum de un altul numit\nHaleamalea. Lambrior ne mai spune chiar în versuri cum se începe\njocul, cu următoarea formulă foarte curioasă şi neînţeleasă:\nUnu­i malea,\nDouă­i calea;\nTrei e rugul,\nCiuturugul\nHai du­te.\nSau:\n— Halea­malea,\nÎncotro­ţi­e calea?\n— Deschide porţile\n— A cui porţi?\n— A lui Basaraba\n— Ce dai vama?\n— Un căţel\nŞi un purcel\nŞi pe cutare\nD­un picior.\nLambrior nu începuse să scrie acest studiu, aşa fără nici un\nrost literar sau ştiinţific.\nO mică introducere spune lucru. De altmintrelea acestea le\nauzeam la „Junimea” adesea de la Lambrior. Foarte nervos, poate\ndin cauza boalei de care a şi murit – oftica –, el se înfuria la\n„Junimea” de o furie de care noi făceam haz, măcar că în fond\navea dreptate, dar făceam haz de forma exuberantă prin care­şi\narăta indignarea. Foarte conservator din firea lui, Lambrior avea\ntrei mari necazuri: avea necaz contra profesorilor de gramatică\nşi a gramaticilor, în contra culegătorilor de obiceiuri, datine şi\ncredinţe şi în contra liberalilor.\nCând îl puneai pe vreuna din aceste teme, el nu mai sfârşea\nşi departe de a fi plictisitor, din contră, înveselea pe ascultători\nşi plăcea chiar celor care erau de o altă părere.\nPe gramatici îi ura, fiindcă el susţinea, şi de multe ori cu\nfoarte mare dreptate, că gramaticii schimonosesc limba şi sub",
  "pretext de îndreptare o denaturează. Aşa el se înfuria când vedea\nîntr­o gramatică, că să nu zică cineva că a pus căciula în cap,\nfiindcă aceasta e un idiotism, şi să zici că ai pus căciula pe cap,\nşi adăugea: „auzi câţiva caraghioşi cu logica lor îngustă să îndrăz­\nnească a critica logica de mii de ani a unui popor întreg”!\nD­apoi când era vorba de colecţii, de datine şi obiceiuri populare!\nCum ieşea o carte de acest fel, o cumpăra şi începea a o citi cu\nvoracitate şi cu siguranţa mai de înainte că are să găsească tot\nfelul de năzdrăvănii.\nCâteodată, ducându­mă acasă la dânsul, îl găseam plimbându­se\nfurios prin odaie:\n— Ce mai este pe ziua de astăzi, îl întrebam.\n— Auzi caraghiosul de... un culegător, după ce inventează\nobiceiuri pe care de când sunt eu nu le­am auzit că ar fi la ţară,\napoi le mai botează pe urmă cu numele că sunt de la strămoşii\nnoştri romani.\nŞi pe tema aceasta făcea o diatribă vehementă în contra\nstricătorilor şi falşificatorilor limbei şi obiceiurilor.\nUn parantez. Apropo de asta, Lambrior avea mare dreptate.\nNu­şi poate închipui astăzi cineva cum boala denaturărei şi a\nromanizărei tuturor era răspândită pe atunci, şi aceasta din cauza\nignoranţei colecţionarilor, în prima linie, şi numai în a doua\nlinie venea reaua­credinţă.\nSă dau un exemplu: Eu învăţasem la şcoală, ca toţi care au\ntrecut prin ea, povestea cu Răpirea Sabinelor; aşa se explica cum\nadunătura numai de bărbaţi, la fondarea Romei, îşi găsi femei.\nLa ţară la noi este încă şi acuma obiceiul la nuntă că flăcăul,\nînconjurat de mai mulţi călări, vine la casa miresei simulând că\no răpeşte. Atâta a trebuit criticilor şi adunătorilor de obiceiuri!\nImediat toţi în cor începură a striga: Acest obicei datează de la\nrăpirea sabinelor la romani şi dovedeşte cum ne tragem în linie\ndreaptă de la aceia.\nMărturisesc că am avut totdeauna bănuieli asupra afirmărilor\npatrioţilor noştri şi mai cu seamă asupra ştiinţei lor. De multe\nori îmi ziceam, cum se poate ca un asemenea obicei, găsit numai\nla romani, s­a putut păstra prin atâtea peripeţii ale veacurilor\npână la noi, şi cum mai cu seamă e cu putinţă ca să se prefacă\nîn obicei, la noi, o simplă întâmplare izolată ca aceea a răpirei\nsabinelor, acuma aproape 2 700 de ani!\nEu ştiam din cele ce citisem că obiceiurile, deşi se păstrează,\ndar se modifică şi ele încetul cu timpul, precum limba, precum ori",
  "şi ce este omenesc. Aşa, citisem Obiceiurile la români, de Cantemir,\nla începutul veacului al optsprezecelea şi constatasem că este o\ndeosebire între ele aşa cum ni le arată Cantemir, şi chiar între\ncele de astăzi, presupunând că Cantemir n­a înflorit lucrurile.\nÎntre multe alte ale mele obiecte de studiu şi preocupaţii a\nfost, am mai spus­o şi altă dată, şi preistoria şi în acest scop\nîncepusem a citi o mulţime de cărţi, precum Lubock şi alţii.\nEi bine, pentru marea mea mirare, în acele cărţi, care se ocupau\nşi de moravurile şi obiceiurile la popoarele primitive, atât euro­\npene precum Paştii, precum şi triburile din Africa, populaţiile\ndin Asia etc., am găsit că la foarte multe triburi şi populaţii\ncăsătoria se face prin faptul că bărbatul se duce şi răpeşte cu\nforţa pe femeie, iar într­o stare mai superioară, se convine mai\nde înainte între părinţii tânărului şi a fetei căsătoria, iar răpirea\ncu forţa este o simplă formalitate.\nCu alte cuvinte, constatăm că ceea ce patrioţii noştri susţineau\ncă numai la romani a avut loc episodul cu răpirea sabinelor, această\nformă de a contracta căsătoria este obicinuită la mai multe popoare\nşi atunci îmi puneam, precum îmi pun şi acum, întrebarea: oare\nnu e mai rezonabil să explicăm obiceiul care încă este la români\nca o rămăşiţă luată de la cine ştie care popoare din multele cu\ncare au fost în contact, decât sărind veacuri, să ne transplantăm\ntocmai la fabula cu răpirea sabinelor? Închid parantezul.\nIată de ce furiile lui Lambrior în contra culegătorilor de datine\nşi obiceiuri erau întemeiate, şi fiindcă sunt pe tema aceasta, să\nmai zic încă ceva.\nCând am citit întâiaşi dată, înainte de a intra la „Junimea”,\ncolecţia lui Alecsandri de poezii populare, am rămas într­o admi­\nraţie profundă faţă cu acest popor românesc, care a scos din creierul\nsău atâtea neasemănate capodopere. Eram într­un continuu extaz\nşi comunicam aceasta lui Lambrior care şi el împărtăşea perfect\nentuziasmul meu.\nMai târziu, la „Junimea”, am ţinut şi eu o conferinţă chiar\ndespre poezii populare, am început a studia lucrul mai cu sânge\nrece şi fui izbit de oarecare modernisme de stil şi de imagini\naparţinând mai mult poeziei culte decât celei de la ţară, şi cu\nfoarte mare timiditate am zis odată lui Lambrior:\n— Ascultă, oare nu cumva Alecsandri a mai dres pe ici pe colo\npoeziile culese? Oare, cutare imagine şi oarecare turnură de vers\nnu este a lui? Păstrat­a el cu incorecţiunile naturale, versurilor\ncare se perpetuează din gură în gură toată originalitatea lor?",
  "Lambrior, care avea mare admiraţie pentru Alecsandri şi pentru\ncinstea lui de culegător, se supără şi îmi zise:\n— Cum îţi vin prin cap asemenea lucruri? Alecsandri nu este\nun patriot strigător ca alţii.\nCu toate acestea am rămas cu îndoiala şi nu mai departe\ndecât acum 4­5 ani, o revistă, îmi pare rău că nu­mi aduc aminte\nnumele, a publicat restul de corespondenţă dintre Alecsandri şi\nIoan Ghica şi ce am citit acolo, mărturisit de însuşi Alecsandri!\nAlecsandri spune lămurit că în interesul stilului şi a corectitudinei\nel a modificat multe versuri din poeziile culese de la ţară!!! Se\nînţelege că cu toate modificările lui Alecsandri poeziile rămân\ntot ale poporului şi admiraţia mea nu s­a schimbat. Am voit să\narăt procedeul.\nAm zis că Lambrior ura liberalismul şi pe liberali. De ce?\nDacă l­ai fi întrebat motivul politic, nu ţi l­ar fi putut da, că\nnu­l avea, Lambrior nefăcând politică.\nUra lui provenea din alte cauze.\nLambrior era prin natura lui conservator. Cum se explică\naceasta? Desigur că influenţa „Junimei” era şi ea ceva în această\ndispoziţie a spiritului, cum am spus­o altă dată; toţi corifeii\njunimişti erau conservatori. La „Junimea” nu auzeai decât ironii\nşi zeflemele la adresa liberalilor şi a liberalismului. Şi, fapt\ncaracteristic, mulţi, foarte mulţi ani, n­a putut să vină şi să se\naclimatizeze un singur liberal. Numai când „Junimea” începuse\na declina, cel puţin la Iaşi, adică pe la 1879­1880, a putut să\nvină Vasile Conta, care pe atunci nici el nu era tocmai liberal\nşi era mai cu seamă antisemit, ceea ce intra perfect în nota d­lui\nNegruzzi, aceea a d­lui Maiorescu etc., etc., afară de a d­lui Carp.\nDar nu influenţa acestui mediu făcuse din Lambrior un conser­\nvator îndârjit, ci predispoziţia naturală a spiritului său şi direcţia\ncare o dăduse culturei sale.\nMă explic. Lambrior iubea trecutul ţărei, era admirator al\ntradiţiilor, al istoriei ţărei, aşa nenorocită cum este; iubea pe\nţăran în felul lui, ţinea la datinele, obiceiurile, zicătorile, la limba\nţăranului. Avea respect pentru clasa boierească, căreia deşi îi\ngăsea defecte, dar totdeauna susţinea cu mare înverşunare că dacă\nnu erau boierii, ţările aceste n­ar fi putut exista. Această afirmare\nse poate susţinea dacă se înţelege sub boieri că orice expresie\ngeografică cu o populaţie oarecare într­însa trebuie să aibă o\nclasă guvernantă, fără de care nu poate să fie continuitate şi\nsingura care duce diplomaţia şi întreţine relaţiile cu ţările străine.",
  "Lambrior era istoric, pe lângă filolog, dar ca istoric avea defectul\nde a se identifica cu epocile pe care le studia şi a găsi aproape\ntotul admirabil şi perfect; iubirea de neam îl ducea până acolo.\nÎntre Eminescu şi Lambrior era o perfectă asemănare din\nacest punct de vedere, de aceea ei erau amândoi conservatori,\niubeau trecutul şi urau inovaţiile de tot felul.\nLiberalismul se prezenta sub forma de reforme şi inovaţii,\nsub acea de rupere a firului nostru istoric. Era destul acest\nlucru, ca să facă pe Lambrior şi Eminescu să urască liberalismul.\nUnul, Eminescu era înamorat de domnia lui Mircea cel Bătrân\nşi a lui Alexandru cel Bun: erau cei doi domni mari ai României.\nCelui dintâiu îi cântă bătălia de la Rovine, iar pe Sărmanul Dionis,\nadică pe dânsul singur, îl pune trăind în timpul lui Alexandru\ncel Bun.\nPe Mihai Bravul, Eminescu nu­l iubea. De multe ori l­am\nauzit zicând că acel domn a fost un fel de liberal gălăgios care\ncăuta să schimbe aşezarea ţărilor din această parte, un fel de\nrevoluţionar à la C.A. Rosetti.\nLambrior, din contră, iubea pe toţi marii domni, iubea, cum\nam spus, vechile instituţii. De multe ori critica formele consti­\ntuţionale zicând:\n— Ce umblaţi cu forme goale; cum adică, Alexandru cel Bun\ncu sfetnicii lui guvernau mai rău ţara decât pantalonarii de astăzi\nşi cei care şi­au făcut viaţa prin cafenelele revoluţionare de la\n1848 în Paris?\nNu era chip să discuţi pe această temă, şi ceea ce îl făcea\nmai îndârjit în asemenea chestii erau persoanele de la Iaşi care\nîntrupau principiile şi ideile liberale. Acele persoane, afară de\noarecare excepţii, erau de o mediocritate într­adevăr deplorabilă.\nCeea ce astăzi pe noi nu ne mai miră, stârnea la Lambrior furtuni\nde indignare. Când vedea că la alegeri cădea dl. Maiorescu sau\ndl. Carp şi s­alegea profesorul Lateş sau un altul, atunci gura\nlui nu mai tăcea zile întregi. De aceea, în genere, nici nu vota;\nnumai rugat de cei de la „Junimea” se ducea câteodată la vot.\nDe altmintrelea este o observaţie mai generală de făcut, căci\nspecialiştii sunt în foarte mare număr dispuşi înspre conservatism,\nurând manifestările în public şi aglomeraţiile, lucruri esenţiale\nîn politica constituţională.\nSavanţii ţin la meseria lor, pe care n­o dau pentru nimic în\nschimb. Un filolog, însă numai filolog, nu are nici un motiv ca\nsă se pasioneze pentru luptele şi curentele populare, cu care nu",
  "are mai nimic de împărţit. Din contră, cu cât ştiinţa lui este\nmai ignorată de masa cea mare, cu atâta şi el îşi răzbună prin\ndispreţul care îl manifestează pentru formele şi instituţiile care\naduc în fruntea guvernelor oameni cu desăvârşire lipsiţi de o\npreparaţie ştiinţifică.\nDe altmintrelea oamenii care trăiesc cu capul în cercetări a\ntrecutului, şi numai în acele, e greu ca să­şi dea seama de\nnecesitatea de schimbare în instituţiile sociale.\nLa Lambrior ura în contra liberalilor se mai explica şi prin aceea\ncă liberalii reprezentau pentru dânsul stricarea limbei. Bărnuţiu,\nCipariu, Pumnu şi toţi mititeii profesori de gramatică, fracţionişti\nliberali, îl exasperau, decât ca om cult ştia să facă deosebirea.\n— Vezi, înţeleg, zicea, pe Cipariu şi chiar pe Bărnuţiu. Cipariu\ne un savant, un om care vorbeşte în cunoştinţă de cauză. Dar să\nvezi pe un Măcărescu – profesor de gramatică – şi pe un bacal ca\nDimitrie Gustea regulând limba românească, asta nu o pot înţelege.\nDl. Maiorescu cu mirosul său înţelesese ce folos poate trage\npoliticeşte din o natură ca aceea a lui Lambrior.\nDe aceea Lambrior era, şi cu drept cuvânt, foarte călduros\nprimit la „Junimea” şi desigur că era destinat ca să joace un rol\nîn politica conservatoare junimistă. Din nefericire el a murit\ntânăr, n­avea decât vreo 36 de ani.\nDar să mă reîntorc la studiul lui Lambrior. Capitolul Înmor­\nmântările din Obiceiurile şi credinţele la români este de o exactitate\nşi întipărit de un spirit de observaţie în adevăr remarcabil. Numai\ncitindu­l astăzi din nou, îmi pot da seama de materialismul\nreligiei aşa cum este concepută şi practicată la ţară. În felul cum\nse practică religia la ţară vezi că ea nu are aproape nimic spiritual,\nci este un fel de fetişism aproape grosolan.\nÎn adevăr moartea la ţară nu este un capăt al vieţei, este un\nincident, iar cel mort continuă a trăi trupeşte sub o altă formă,\ndovadă că îngrijirile care îi se dau după sunt întocmai ca pentru\nun om care pleacă într­o lungă călătorie. Aşa îi se pune un ban\nîn sicriu pentru ca să aibă de cheltuială şi să plătească vămile,\nîi se pune pânza pentru ca întinzând­o să­i servească de poduri\nca să treacă apele, şi dacă nu i se dă şi mâncare în sicriu, cum\nse obicinuieşte la popoarele primitive, cel puţin cei care se întorc\nde la înmormântare mănâncă şi beau pentru dânsul.\nUn lucru punea Lambrior în evidenţă: singura durere mare\nla moartea cuiva este a părinţilor, mai cu seamă a mamei, şi\neste inconsolabilă, celelalte toate trec, se uită. Arătând Lambrior",
  "cum bocesc femeile pe un mort, el spune că mamele care au\npierdut şi ele un copil vin şi­şi unesc plânsul lor şi bocesc pe\nmort în felul acesta:\nTe duci unde e copilaşul meu; să­i spui că mare multă e arsă inima\nmamei după dânsul, zi­i să mi se arate mai des în vis, dragul mamei\nliliac.\nPe când, când e vorba de plânsul nevestelor după bărbaţi, el\nnu e luat la serios de flăcăi mai cu seamă, de aceea spune\nLambrior, pe când nevasta tânără se face că boceşte, flăcăii mai\ndeparte cântă încetişor:\nIci e tină, ici e glod,\nIci mi­e bărbatul mort;\nNu ştiu stare­oi să­l dezgrop\nSau m­oi duce la uncrop.\nUncropul este petrecerea de a doua zi de nuntă.\nX\nRevenire asupra antagonismului literar\ndintre Iaşi şi Bucureşti\nM­am depărtat mult de la acest subiect; revin din nou.\nAm arătat deja că între aceste două capitale se încinsese o luptă.\n„Junimea” reprezenta în adevăr o şcoală; în Bucureşti era mai\nmult o mişcare literară. Cu oarecare paradox, aş putea zice, o lipsă\nde orice şcoală. Cititorii vor înţelege îndată ceea ce voiesc să spun.\nAş putea deocamdată să calific „Junimea”, şcoală conservatoare,\npe când cea de la Bucureşti liberală.\nÎn adevăr, totul la „Junimea” transpira şi denota fondul conser­\nvator. Oamenii care compuneau „Junimea” nu ar fi putut intra în\npolitica liberală. Liberalismul era antiteza mişcărei literare juni­\nmiste. Aşa în estetică dl. Maiorescu stabilise legi fixe şi puţine\nla număr, peste care nu se putea trece; în calupul acelor legi nu\nintrau toate genurile literare. Acele legi estetice ignorau mişcarea",
  "modernă, ele se bazau pe clasicismul grec şi latin şi pe mişcarea\nliterară din Germania, iar cu privire la români, „Junimea” nu\nrecunoştea decât pe prozatorii şi poeţii imediat înaintea înte­\nmeierei „Junimei”, reducându­i la doi, trei, cel mult patru.\nMi­aduc aminte că eram de faţă când s­a citit poezia lui\nEminescu: Epigonii1. Eminescu, ca să scoată mai în evidenţă\nsuperioritatea trecutului asupra prezentului, citează nume din\nliteratura după vremuri. Nu am poezia lui Eminescu înaintea\nmea; ştiu că acolo este citat şi numele lui Cichindel.\nDl. Maiorescu după citire, imediat a relevat faptul: Cum e\ncu putinţă ca un poet de aşa talent să aibă o admiraţie pentru\nCichindel şi să­l pună printre scriitorii ţărei?\nLucrul este explicabil la Eminescu, cum am spus­o deja. Orice\nscriitor mai vechi era la dânsul un mare scriitor, orice scriitor\nnou, oricâtă valoare ar fi avut, era un decăzut.\nÎn limbă, „Junimea” era iarăşi conservatoare; dl. Maiorescu\nera un novator foarte moderat, iar Lambrior, cel mai distins în\naceastă materie, era nu numai conservator dar chiar retrograd.\nÎn artă „Junimea” se mărginea a admira statuaria antică, şi nu\ndin toate epocile. Aşa Laocoon, acel admirabil grup care pentru\nmine reprezintă dezvoltarea artei plastice într­un grad desăvârşit,\nera considerat la „Junimea” ca o operă de decadenţă. Pentru ce?\nPentru că pe faţa lui Laocoon se vede durerea pe care şarpele\ncare îl încolătăceşte îi cauzează. Şi arta, ne spunea dl. Maiorescu,\ntrebuie să fie senină.\nTreceam odată cu Ştefan Vârgolici pe dinaintea caselor din\nIaşi care au servit de palat lui Cuza. Balconul acelor case e\nsusţinut de două sau trei cariatide care reprezintă nişte bărbaţi\nviguroşi ce susţin în spete balconul şi pe faţa lor se vede silinţa\nşi greutatea.\nVârgolici îmi arată cariatidele şi îmi zice:\n— Ce lipsă de gust estetic, te uiţi cum aceşti oameni sunt\nreprezentaţi ca suferind sub greutatea povarei?\n— Dar cum voieşti să fie, îl întrebai eu.\n— Figurile lor trebuiau să fie senine, căci arta e senină, îmi\nspuse el.\n1. Invenţia memorialistică a lui Panu e de astă dată evidentă. Poema emi­\nnesciană a fost publicată în numărul din 15 aprilie 1870 al Convorbirilor,\niar Panu a intrat la „Junimea” în 1872. E sigur că la această lectură Panu\nnu a participat; poate doar la o nouă lectură a poemei (n.ed.).",
  "— Bine, îi replicai eu, dar atunci aceasta ar fi o artă conven­\nţională! Cum voieşti ca nişte oameni care suportă o mare greutate\nsă păstreze o figură absolut senină, pe care să nu se trădeze nici\nun efort?\nDe aici discuţii între noi.\nŞtefan Vârgolici era ecoul teoriilor estetice de la „Junimea”.\nÎn chestii economice­sociologice, „Junimea” era de asemenea\neminamente conservatoare; era, cum s­a văzut, pentru dezvoltarea\ntreptată, era în contra creărei de şcoli superioare, pe câtă vreme\nn­ai şcoli bune primare, era contra Academiei, contra şcoalei de\nBele­arte, contra Conservatorului etc.\nÎn politică, acelaşi lucru; considera constituţia ca o formă goală,\nşi când bezadea Grigore Sturdza voieşte să înfiinţeze un partid\nconservator, propunând ca reforme, între altele, şi pedeapsa cu\nmoartea, d­nii Iacob Negruzzi, Maiorescu şi Pogor iscălesc apelul.\nSuperioritatea „Junimei” consta tocmai în faptul că era fon­\nciarminte conservatoare şi nu lăsa nimic hazardului, nu se aven­\ntura pe terenuri neexperimentate, nu întreprindea lucruri riscante.\nRăzămată pe o tradiţie clasică, rezultatul literaturei celei mai\nstrălucite a trecutului, ea putea ca să înfrunte şi să combată cu\nsucces încercările aventuroase a unor novatori şi novici pe tere­\nnuri literare şovăitoare.\nDin contra, mişcarea literară din Bucureşti, reprezentată prin\nrevista Contimporanul, denota un mare avânt, colosale iluzii, încer­\ncări hazardate în toate direcţiile, dar în acelaşi timp nici o disciplină\nmentală, nici un principiu călăuzitor. Mai toţi tineri fără experienţă,\nveniţi toţi proaspeţi de la Paris sau de aiurea, cu lucruri neru­\nmegate, cu studii superficiale, considerând scrierea într­o revistă\nca un amuzament, poate chiar ca un fel de sport cu pretenţii\nenorme, fără un fond literar solid, era natural ca această mişcare\nsă fie ca rezultat inferioară, cantitatea copleşind calitatea.\nAm înaintea mea colecţia revistei Contimporanul şi mă mir de\nvarietatea subiectelor abordate. Iată câteva mostre: Armele cu\nrepetiţie şi armele încărcându­se pe la culasă, Domniţa Zoiţa (poezie),\nDespre Amazoane. În acelaşi număr vedem: Phedra (tragedie),\nDespre cărbunii fosili şi Iluziile mele. În alt număr: Odă la statuia\nlui Mihai­Viteazu, Reforma învăţământului de dl. Emanoil Porumbaru,\nşi Lucrările publice ale Capitalei cu canalizarea Dâmboviţei.\nÎn alt număr găsim: Despre forma înscrisurilor, de Grigore\nPuricescu, O sărutare (poezie), Cura de ape minerale şi iarăşi Armele\ncu repetiţie.",
  "Într­un alt număr: Noţiuni istorice de economie politică, O invocaţie\nla lună (poezie) şi Pietro Busenello, documente inedite descoperite\nîn arhivele Veneţiei.\nCum voiţi ca în jurul revistei Contimporanul să se fi putut\nînchega vreo doctrină oarecare, sau să dea spiritului cititorilor\no direcţie oarecare?\nRevista Contimporanul de la Bucureşti era o foaie unde fie\noricine putea scrie orice, pe răspunderea proprie: toate genurile,\ntoate ideile erau primite egal. Era un fel de hotel literar unde\nfiecare putea ca să­şi depună bagajul. Era ceva tocmai contrar\ncu Convorbirile literare şi cu societatea „Junimea”.\nDe altmintrelea mişcarea literară de atunci de la Bucureşti era\ndusă de tineri, care, după aceea, s­au dedat cu totul în alte direcţii,\npărăsind aproape complect literatura. Aşa cine astăzi mai ştie că\ndl. Ciru Economu, distinsul membru de la înalta Curte de Casaţie,\na scris şi tradus o mulţime de poezii, cultivând muzele cu pasiune?\nE drept că până mai acuma câţiva ani, dl. Ciru Economu a\ncultivat terenul literar şi ultima, mi se pare, a sa scriere, Moartea\nlui Anastase, este un roman din viaţa împăraţilor bizantini; pe\nlângă că e plin de emoţii, dar dovedeşte în acelaşi timp şi o\nmare erudiţie.\nDar dacă revista Contimporanul n­avea direcţie, aş putea zice\ncă din ansamblul celor care scriau acolo se degaja o direcţie, şi aş\nputea zice o nouă direcţie, o direcţie mai nouă decât acea a Convor­\nbirilor, fără însă a avea valoarea şi fondul celei ieşene.\nEste ştiut că liberalismul şi inovaţia se prezintă mai totdeauna\nsub forme dezordonate, lipsite de un fond rezistent, şi e curios\nlucru. Normal ar fi ca întâi să ai un fond, şi pe urmă să stabileşti\nformele; aşa a fost la popoarele care au născocit diferitele sisteme\nde guvernământ. În Anglia mult timp n­au fost catedre de econo­\nmie politică, în Franţa de estetică, pe când aceste două popoare,\nunul era impregnat de noţiunile economice, celalt respira prin toţi\nporii lui gustul estetic. Când ai fondul, nu ai nevoie numaidecât\nde formă, te poţi lipsi de ea.\nDin contra, la popoarele împrumutătoare, ele întâi împrumută\nformele şi se mulţumesc numai cu formele mult timp, căci\nfondul este greu de împrumutat.\nIată de ce cei grupaţi în jurul revistei Contimporanul abordau\ntoate subiectele, s­aventurau pe tot felul de terenuri, dar acestea\nerau de cele mai multe ori pură formă. Când căutai dedesubt\ngăseai foarte puţin lucru.",
  "Între aceste două şcoli, aşa de deosebite, cea de la Iaşi şi cea\nde la Bucureşti, trebuia să fie o ciocnire; era incompatibilitate\nde a înţelege şi a trata literatura.\nLa Iaşi, la „Junimea”, erau oameni de mâna a doua, ca Vasile\nBurlă, Ştefan Vârgolici, Anton Naum, Bodnărescu, Miron Pompiliu\netc., care erau muncitori, îşi luau la serios munca şi puneau\ntoată îngrijirea ca ceea ce scriau să fie serios şi documentat. De\naceea când citeşti şi acum articolele filologice ale lui Burlă,\nstudiile de literatură ale lui Ştefan Vârgolici sau traducerile poetice\nale d­lui Anton Naum, vezi onestitatea scriitorului şi silinţa ce\nşi­au dat în lucrarea lor.\nDin contra, mişcarea literară din Bucureşti era absolut super­\nficială; nu simţeai, citind revista Contimporanul, pe scriitorul\nconştiincios care a studiat în fond chestiile pe care le tratează.\nScriind aceste amintiri, care au de scop de a caracteriza o bogată\nepocă literară critică, o chestiune mi se prezintă. Uitându­mă\nla puţinii din atâţia şi atâţia cari au scris în Convorbiri, Revista\ncontimporană etc. şi care au rămas fideli mişcărei literare sau\ncritice, mă întreb: este la noi o carieră de scriitor, de poet, de\ncritic?\nÎnţeleg prin carieră un om care se devotează unor anume\nocupaţiuni exclusiv şi care trăieşte din produsul muncei pe acel\nteren. Desigur că nu.\nLa noi au fost numai oameni care s­au îndeletnicit cu litera­\ntura, pe care au considerat­o ca un lux, ca o recreaţie a spiritului\nsau ca un mijloc de a­şi arăta talentul. Aceste impulsiuni sunt\ntrecătoare; ocupaţiile, vârsta, împrejurările fac să pună asemenea\nveleităţi de scriitori pe planul al doilea şi încetul cu încetul\nnumele se face rar în publicitate şi pe urmă dispare complect.\nAcesta este cazul marei majorităţi din cei care au scris la\nConvorbiri şi la celelalte reviste contimporane. Din acea epocă\nau rămas câţiva în adevăr cu însuşiri reale şi cu năzuinţe irezis­\ntibile. Aşa, de la Convorbiri a rămas dl. Maiorescu, care până\nastăzi, deşi în timpul din urmă în mod intermitent, este un om\nde litere, de critică şi de ştiinţă. Politica, pentru care eu susţin\nşi acuma că nu era făcut, n­a avut atâta influenţă ca asupra\naltora, ca să­l facă să părăsească câmpul literar. Dl. Maiorescu\na întreţinut aproape continuu relaţiile literare, este om cu gustul\nliteraturei şi cu gust literar în acelaşi timp, pentru care este o\nplăcere şi acuma a petrece un ceas într­un cerc de pure ocupaţii\nintelectuale.",
  "Spiritul critic pe care îl întrebuinţa acuma treizeci şi mai bine\nde ani asupra chestiunilor literare l­a exercitat pe urmă cu mai\npuţin succes, însă tot cu succes, în chestiile politice.\nUn altul, cu iarăşi talent şi cu o mare putere de muncă şi\ncu un colosal dor de a munci şi de a se distinge, este dl. Alexandru\nXenopol. La acest bărbat scrisul şi studiul au fost o adevărată\nvocaţie; nu­şi poate închipui cineva cât de mult a scris dl. Alex.\nXenopol în Convorbiri, şi a scris de toate şi în toate direcţiile.\nŞi aici un parantez. Noi, la „Junimea”, desigur că făceam\naprecieri unii asupra altora. Dl. Alex. D. Xenopol nu trecea,\ntânăr fiind, de scriitor de calitate, de pură calitate, dar nici de\nscriitor numai de cantitate.\nAveam convingerea că el va parcurge o carieră strălucită, dar\ndacă ne­ar fi întrebat cineva să spunem în ce direcţie dl. Xenopol\nare a se specializa am fi fost foarte încurcaţi să răspundem. În\ntot cazul numai în direcţia istoriei nu am fi putut să ne pro­\nnunţăm. De ce? Pentru că dl. Xenopol arăta o lipsă de predilecţie\npentru orice ocupaţie cu caracter special: scria de toate, cum\nam spus, îmbrăţişa totul.\nE drept că dl. Xenopol a scris în Convorbiri şi în ramura\nistoriei, dar numai generalităţi. Generalităţile erau atunci la\nordinea zilei. Guizot mai nainte dăduse tonul1, dar cel care\nfăcuse să pasioneze spiritele pentru generalităţile istorice cu\npretenţie de sociologie a fost, desigur, Buckle cu Istoria civilizaţiei\n[în Anglia]. Draper2 îl urmase de aproape, aşa că aceste lucrări\nfăcuse o mare impresie asupra noastră a tutulor.\nCel care răspândise gustul citirei uvrajelor lui Buckle fu\ndl. Maiorescu. D­sa nu numai că a făcut mai multe prelegeri\npopulare pe tema ideilor învăţatului englez, dar a făcut chiar un\ncurs la Universitate asupra lucrărilor lui Buckle, deşi era profesor\nde logică şi psihologie. Cursul, cu oarecare bunăvoinţă, intra în\nistoria filosofiei.\nLambrior şi cu mine i­am inspirat d­lui Xenopol gustul isto­\nriei românilor.\nÎn aceeaşi direcţie, dacă cineva m­ar fi judecat pe mine după\nnatura scrierilor mele, desigur că ar fi putut zice atunci că eu\nvoi deveni un istoric, şi este drept că aveam un mare gust pentru\n1. E vorba de lucrările lui Fr. Guizot Istoria civilizaţiei în Europa (1843) şi\nIstoria civilizaţiei în Franţa (n.ed.).\n2. E vorba de lucrarea lui J.W. Draper Istoria dezvoltării spirituale a Europei\n(n.ed.).",
  "asemenea studii, pot zice o pasiune. Câte nu voiam pe atunci\nsă întreprind! Mi­aduc aminte că începusem a scrie un roman,\ndar nu pentru a face un roman, ci pentru a scrie şi a mă ocupa\ntot de istorie. Intriga nici nu­mi aduc aminte acuma în ce consta\nea, dar ea se petrecea în timpul lui Ştefan cel Mare, şi cu această\nocazie voiam ca să descriu – ce mare îndrăzneală – viaţa, mora­\nvurile, armele, arhitectura etc. ale acelei epoce.\nAm scris din acel roman vreo 40 de pagini. Ce mă împinsese\nsă încep asemenea lucrare? Două opere îmi inspirase ideea: mai\nîntâiu eram indignat, din punct de vedere istoric, de nuvela lui\nEminescu Sărmanul Dionis. Eminescu se ştie că pune pe eroul\nsău ca trăind în timpul lui Alexandru cel Bun, dar el nu cunoştea\nnimic din viaţa socială a acelui veac, absolut nimic, aşa că, când\nam ascultat citirea acelei nuvele, eu şi cu Lambrior ne­am indignat\nde anacronismele scandaloase ale autorului. Aşa, Eminescu descrie\nIaşul aşa cum era acum 40 de ani, mai cu seamă partea dinspre\nGalata, şi atunci mi­am zis în mine, ia să fac eu ceva care să fie\nmai conform cu realitatea istorică. Modelul care­l luasem era\nromanul Ivanhoe al lui Walter Scott. Se ştie că acel roman este\nfăcut cu pretenţie de a respecta adevărul istoric al veacului, şi\nîn încumetarea mea mă gândeam să fac un roman românesc în\nfelul aceluia al lui Walter Scott.\nJudecaţi acuma îndrăzneala. Pentru epoca lui Ricard Inimă\nde Leu, sunt sute şi sute de izvoare istorice, este de asemenea\no literatură întreagă populară, pentru stabilirea normanzilor în\nAnglia de asemenea; numai mânăstirile conţin tot felul de cronici\nale timpului. Prin urmare era uşor relativ lui Walter Scott să\nscrie un roman istoric.\nDar eu ce izvoare aveam la îndemână pentru felul de trai,\npentru îmbrăcăminte, locuinţă, arme, viaţa economică din timpul\nlui Ştefan cel Mare? Cronicarii noştri se mărginesc numai a\narăta pe scurt întâmplările; relaţii ale scriitorilor străini puţine,\nnumai în documente poţi găsi urme ale unei părţi din viaţa\nnoastră, şi pe atunci erau foarte puţine traduse în româneşte\ndin limba slavonă. Dl. Hasdeu traducea ce voia şi ce­i convenea.\nEi bine, cum era cu putinţă ca să scriu un asemenea roman,\nşi cu toate aceste am avut curajul să scriu 40 de pagini.\nCând însă am văzut că risc ca şi Eminescu să cad sau în\nbanalităţi sau în anacronisme, atunci am aruncat manuscriptul.\nAstăzi un tânăr poet de talent publică în Epoca un roman\nistoric, Cu Paloşul. Titlul şi chiar factura romanului ne amintesc",
  "geniul lui Senchievici, şi în special romanul Prin fier şi prin foc.\nEvident că nu putem cere tânărului autor exactitudine cât de\nîndepărtată istorică. Asemenea chestiuni sunt indiferente pentru\nmulţi în materie pur literară. În adevăr, dacă ai căuta să critici\nromanurile şi poemele din acest punct de vedere, ar trebui să\nsuprimi jumătate din literatură, începând cu Dumbrava roşie a\nlui Vasile Alecsandri. Cu toate aceste nu mă pot opri de a zice,\nchiar admiţând principiul de toleranţă în asemenea materie, încă\nse cere ca autorul să aibe oarecare cunoştinţi asupra epocei.\nDesigur că controlul este mai greu când autorul face ca intriga\nsă se petreacă într­un veac foarte îndepărtat. Aceasta este poate\nadevărata explicaţie pentru ce unii scriitori fac romanuri a căror\nacţiune se petrece cu sute de ani în urmă, apoi pe lângă aceasta\nei pot să facă să vorbească domni, împăraţi, prinţi, pot să se\ndedea la tot felul de ţesături de intrigă tenebroasă.\nAm spus cu altă ocazie că faptul că nu ştiam limba slavonă\nm­a făcut să renunţ la cariera istorică, căci aveam ambiţia ca să\nnu mă mărginesc a scrie bazat pe puţinele izvoare care pe atunci\nse aflau în româneşte şi să cercetez eu singur izvoarele.\nDupă ocupaţiile lui Lambrior, ai fi putut de pe atunci să spui\ncă el va deveni istoric şi filolog, dar mai mult istoric. Această\nprezicere s­a realizat în parte. Dacă nu s­a destinat şi el istoriei,\neste tot din aceeaşi cauză, iar studiul limbilor romanice l­a\nîmpins ca să facă cercetări filologice asupra limbei noastre şi\nnumai cu privire la elementul latin.\nÎnchid parantezul.\nAfară de d­nii Maiorescu şi Xenopol, e greu ca să mai citez\nnume care au rămas şi astăzi în câmpul ocupaţiilor de atunci.\nEste cazul d­lui Iacob Negruzzi. Iată un om care a scris\nmult, foarte mult, operile sale complecte cuprind un respectabil\nnumăr de volume; deodată şi în plină maturitate a vârstei a\nîncetat de a se mai ocupa pe acest teren. Trebuie să­i fie d­lui\nIacob Negruzzi curios faptul că de ani întregi se uită la volumele\nsale puse la locul de onoare în biblioteca sa, fără ca să mai scrie\nun singur rând, cel puţin pentru publicitate. Cazul nu este\nspecial numai d­lui Iacob Negruzzi ci a o mulţime de oameni\nde talent. Desigur încetarea de a mai scrie a d­lui Iacob Negruzzi\ntrebuie să­şi aibă explicaţia, cum îşi are explicaţie renunţarea\nmea la cariera de istoric.\nUn caz curios este acela al lui Conta, de a cărui scriere încă\nnu m­am ocupat, dar mă voi ocupa la timp.",
  "Iată un gânditor, căci Conta era un gânditor, care scrie în\nConvorbiri, în 1875, o lucrare remarcabilă, Teoria fatalismului.\nCând prezinţi un sistem explicativ al fenomenelor sociale, se\npresupune că ai intrat în mişcarea filosofică a timpului, că te intere­\nsează tot ce se scrie în această direcţie şi că nu poate să te oprească\nde a nu face prin scrieri ulterioare criticile sau obser vaţiile tale.\nEi bine, Conta, după ce scrie Teoria fatalismului, se dezintere­\nsează şi de teoria lui şi se înstrăinează de orice ocupaţie în\naceastă direcţie.\nSpuneam că de la „Junimea” au rămas câştigaţi în mod definitiv\npentru literatura şi ştiinţa ţărei d­nii Maiorescu şi Xenopol.\nSe înţelege că prin aceasta nu am uitat pe Eminescu, omul\ncare a avut, după Alecsandri, cea mai mare influenţă în literatură,\nîn aceşti 20 de ani din urmă.\nCu Eminescu însă este altceva; relativ el a scris puţin, foarte\npuţin; este o caracteristică a oamenilor noştri, de care voi vorbi mai\nla vale. Dar la Eminescu se explică de ce uvrajele lui sunt puţine.\nAcest poet are aproape zece ani, în viaţa lui, de lucru; el se\npierde în mijlocul maturităţei talentului său. Deja de la 1884\nteribila boală de care a murit îl atinge; Eminescu încetează a\nmai fi Eminescu. Dacă Eminescu ar fi fost sănătos, desigur că l­am\navea încă astăzi şi am avea chiar volume de poezii, de nuvele.\nAcest poet din această cauză nu ni se prezintă în mod complect;\ndesigur, el a scris destul pentru ca să fie definitiv judecat, talentul\nse manifestează în tinereţe şi rămâne până la moarte, afară de\ncomplicaţii fizice.\nVictor Hugo la 80 de ani a scris ca şi în tinereţe, prin urmare\nEminescu trăind şi ajungând vârsta bătrâneţei, ne­ar fi dat alte\nlucrări, alte capodopere.\nŞi aici deschid iarăşi un mic parantez.\nMulţi vorbind de un om care a avut oarecare scrieri remar­\ncabile, explică încetarea lui de a mai scrie prin faptul că omul\neste epuizat. Este o mare eroare. Talentul, adevăratul talent nu se\nepuizează niciodată, după cum un izvor intarisabil1 curge necon­\ntenit. Cum că în timp de secetă debitul apei se împuţinează, aceasta\neste adevărat, însă calitatea apei rămâne aceeaşi. Deosebite împre­\njurări pot face pe un om de talent să scrie mai puţin decât\naltădată, dar ceea ce scrie continuă a purta pecetea talentului\nşi a puternicei sale individualităţi.\n1. Nesecat (fr.).",
  "Eminescu era una din aceste naturi excepţionale, dovadă că\norice scrie el poartă pecetea personalităţei sale.\nIată de exemplu pe Eminescu ziarist la Timpul; articolele lui au\nfost imediat remarcate ca şi poeziile lui. Tema pe care o susţinea\nîn acele articole era absurdă, el nu avea nici cel mai mic simţ poli­\ntic, articolele lui însă erau frumoase, pline de inspiraţie înflăcărată.\nAtunci cum se explică că unii poeţi sau scriitori să mărginesc\nla o foarte mică producţie, bună dar mică?\nExplicaţia e greu de dat, în genere asemenea oameni n­au\nun talent real, n­au izvor; ei au o acumulare artificială de gândire\nşi de studii pe care voiesc s­o treacă publicului drept abondenţa\nunui izvor care nu seacă.\nVezi de exemplu curgând la o fântână apă curată şi abondentă,\nîţi închipui că ea vine cine ştie de sub ce dealuri sau munţi,\ndeodată apa încetează de a curge, cauţi să­ţi explici de ce, şi\natunci constaţi că apa curgea dintr­un mare rezervoriu artificial\ncreat. Când rezervoriul seacă, e natural ca şi apa de la fântână\nsă înceteze de a curge. Sunt oameni de aceştia care oarecum\nînşală publicul asupra naturei şi întinderei talentului lor.\nDar la alţii mai este şi o altă explicaţie. Mulţi din cauze\ndiferite îşi condamnă talentul lor şi se mărginesc la o mică\ncantitate de debit literar; ocupaţiile, o direcţie nouă croită în\nviaţa lui, îndepărtarea de un centru literar sau ştiinţific, fac\ncâteodată pe un om de un real talent să înceteze de a mai scrie.\nÎnchid parantezul.\nZiceam că în genere în literatură şi ştiinţă la noi autorii\nproduc puţin, în deosebire de generaţia imediat precedentă. Aşa\ndl. Vlahuţă produce puţin, dl. Coşbuc ceva mai mult. Un poet\ncare lucrează mult este dl. Radu Rosetti.\nÎn literatura dramatică aceeaşi sărăcie relativă. Caragiale are\nvreo patru piese, şi de aproape 20 de ani n­a mai scris altceva\ndecât oarecare siluete şi tipuri pentru Universul.\nDl. Haralamb Lecca, un scriitor de profesiune şi de talent,\nare un stoc literar ceva mai mărişor, dar nu suficient.\nÎn genere, un autor trebuie să scoată un volum în fiecare an,\naceasta este ceea ce i se poate cere în mod convenabil. Un autor\ncare scrie o piesă la doi, trei ani, sau un volum de nuvele la\npatru, cinci ani, acela nu poate trece drept autor fecund, acela\nîşi neglijează profesiunea sau vocaţiunea.\nÎn momentele aceste, cel care caută a îndeplini această condiţie\neste tot dl. Radu Rosetti.",
  "Dl. Ventura este pentru teatru un profesionist, decât cu inter­\nmitenţă, pe când pe dl. Bengescu nu­l pot considera decât ca\namator.\nŞi cu toate că ar putea să se supere, dar nu­l pot considera\naltmintrelea nici pe dl. Caragiale, cel mult îl pot considera ca\nretras la pensie.\nCu poeţii este altceva. Nu poţi cere unui poet în fiecare an un\nvolum de poezii, mai ales poeţilor lirici; nu poate cineva cânta\nîn 300 de pagini pe fiecare an amorul şi perfecţiunea femeiei.\nFecunditatea din acest punct de vedere este fatalminte restrânsă.\nIată un poet eminamente sentimental, Şerbănescu, care a cântat\namorul ca nimeni altul în ţară la noi. Forţaminte după un timp\noarecare el a secat, căci nu poţi la infinit, oricât talent ai avea,\nca să suceşti şi să răsuceşti un unic sentiment şi nu poţi, cu un\nvocabular restrâns, să găseşti vecinic originalitatea în frază.\nPoeţii însă de talent, poeţii cu izvor, remediază la această\nîngustime de orizont, ei abordează diferite alte genuri, precum\npoema, nuvela, romanul etc., etc., şi găsesc totdeauna mijlocul\nde a fi originali şi de a produce un volum cel puţin pe an.\nNoi am avut generaţia trecută oameni fecunzi; în frunte îl\nputem pune pe Vasile Alecsandri, şi după el chiar pe Bolintineanu.\nAlecsandri a scris întâi Doine şi Lăcrămioare, poezii de tinereţe.\nCe putea să facă mai mult în această direcţie?\nSă scrie încă un volum tot de Doine şi Lăcrămioare? Al doilea\nvolum n­ar mai fi mers, de aceea el s­aruncă în altă direcţie, el\ncălătoreşte, scrie impresiile sale de voiaj şi cu această ocazie el\ncompune poezii cu culoare locală. Dar cineva nu voiajează tot\ntimpul. Atunci s­aruncă în teatru, un gen inepuizabil, şi aici\nabordează toate speciile acestui gen: începe cu canţonete şi cu\nmonologuri, trece la mici piese uşoare cu schiţa imitată din fran­\nţuzeşte, scrie mici vodeviluri, apoi se ridică la comedie precum\nCiocoii şi Boierii etc., în sfârşit se înalţă până la drama lirică\nFântâna Blanduziei.\nNu neglijează nici alte genuri. În poezie creează la noi paste­\nluri, apoi atacă epopeea în Dumbrava Roşie etc.\nPoezie, roman, nuvelă, poemă, teatru etc., totul este abordat\nşi tratat cu talent de Alecsandri.\nEste o carieră de poet literator deplină, aşa cum au parcurs­o\nun Victor Hugo, un Musset şi, mai vechi, un Goethe, un Schiller.\nBolintineanu parcurge şi el cam aceeaşi carieră: poezii, piese\nde teatru, voiajuri, nuvele, scrieri istorice etc., etc.",
  "Probabil că, dacă Eminescu ar fi trăit, s­ar fi aplicat tuturor\ngenurilor. Deja el începuse a se sătura de poezia propriu­zisă.\nDeja el abordase genul nuvelei cu Sărmanul Dionis, iar satirile\nies din cadrul genului poetic.\nPoeţii noştri contimporani sunt mai sfioşi şi mai puţin inde­\npendenţi; cu oarecare excepţii, ei preferă a făuri şi a cizela versul,\ncultivându­l aproape exclusiv.\nDl. Vlahuţă a scris însă şi proză, printre care şi un roman.\nVădit că poeţii să simţesc la strâmtoare numai cu această formă\nîngustă şi puţin elastică a versului.\nE curios să cauţi să­ţi dai seama ce a putut împinge pe unii\noameni care n­au publicat decât tare puţin, ce a putut, o repet,\nsă­i împingă ca să publice acele puţine lucruri? De multe ori nu\npoţi să­ţi dai seama cu totul. Printre aceştia este şi dl. Petre Carp.\nDl. Petre Carp, în lungul curs a apariţiei Convorbirilor, ca\nmembru marcant al „Junimei”, timp de vreo 15 ani, n­a publicat\nla cunoştinţa mea decât trei lucruri: traducţia câtorva scene din\nMacbeth, o critică a O sută şi una de fabule de Gheorghe Sion şi...\nDespre stepe şi pustiuri, traducţie din Humboldt1.\nVorbeam mai sus de membrii de la „Junimea” care au rămas\nîn cariera literară şi ştiinţifică şi de productivitatea care este\nnecesară, pentru a face din cineva un om de profesiune. Şi iată,\ntocmai când voiam să continuu cu tratarea subiectului, citesc\ncă Jules Verne a murit.\nIată o carieră ilustră şi bine îndeplinită. Jules Verne lasă în\nurmă aproape o sută de volume, el trece măsura pe care o\nfixasem rândul trecut pentru un autor productiv, adică un volum\npe an, de multe ori el a dat publicităţei două pe fiecare an.\nDacă vorbesc în aceste amintiri de Jules Verne, este că el are\noarecare legătură cu „Junimea”, cel puţin prin mine dacă nu prin\nalţii. Acest scriitor a avut o mare influenţă asupra ideilor mele\nestetice în tinereţe, idei pe care le­am apărat şi susţinut apoi la\n„Junimea”. Chestia este destul de interesantă pentru a mă opri\nasupra ei.\nCum am spus altă dată, după multe îngăimeli între filosofia\nspiritualistă şi cea materialistă, reprezentate prin iluştrii scriitori\nîn favoare în 1869­1875, felul meu de a gândi m­a împins a adopta\n1. P. Carp a mai publicat o recenzie violent critică despre Răzvan şi Vidra de\nB.P. Hasdeu. De altfel, în vol. I al acestor Amintiri Panu menţionează\nşi această recenzie a lui Carp (n.ed.).",
  "pe cea pozitivistă, pe care mi­a relevat­o uvrajul lui Auguste\nComte. Filosofia lui Auguste Comte este ceva cu totul aparte,\nea nu aparţine nici sistemelor spiritualiste nici celor materialiste.\nGândindu­mă aproape în fiecare zi, am găsit solu ţiuni, cu ajuto­\nrul lui Auguste Comte bineînţeles, a rezolvi problemele pe lângă\ncele filosofice şi cele istorice, economice, politice.\nSă nu creadă cititorii că, zicând că am găsit soluţia, întrebuinţez\naceastă expresie în sensul ştiinţific. Voiesc să zic că puteam să\ndau oarecare explicaţie în diferite materii în sensul pozitivist.\nRămânea însă un punct obscur. Aici eram foarte perplex.\nPreţuiam lucrările din câmpul literar şi artistic mai mult fiindcă\nvedeam că toată lumea are admiraţie, dar în interiorul meu\nrămâ neam sceptic. Felul banal de a concepe natura, chipul cum\npoeţii priveau lucrurile dând explicaţie acelei naturi, comparaţiile\nlor etc., totul mă lăsa rece. De multe ori îmi ziceam: evident că\nstelele şi mai aproape de noi luna sunt corpuri cereşti aruncate\nîn imen sitatea spaţiului; a face din lună o fiinţă drăgălaşă, blondă,\niar din stele ochii iubitei tale, a cânta vecinic florile ca şi cum\nar fi create ele pentru gustul tău, a descrie adierea vântului şi\nfreamătul frunzelor şi aproape a nu mai ieşi din acest cerc îngust\nmi se părea o sărăcie de imaginaţie. A da suflare tuturor obiectelor\nneînsufle ţite şi ca culme de imaginaţie a le face să vorbească,\niar nu mi se părea ultimul cuvânt al fecundităţei imaginaţiei şi\nîmi repetam: este cu putinţă ca un om, care are noţiuni precise\nşi exacte asupra lucrurilor, sub pretext de imaginaţie poetică\nsă­şi închipuie acele lucruri altfel de cum el crede şi să le facă\nsă concureze în lucrarea sa pe nişte baze care scandalizează\nbunul­simţ?\nDar toate aceste erau întrevederi vagi ale minţei mele şi nu\nputeam formula nimic hotărât.\n*\nJules Verne este acela care prin romanurile sale m­a făcut\nsă­mi limpezesc ideile confuze estetice şi să ajung acum 30 de\nani la un fel de doctrină estetică pozitivistă.\nPe la 1870 îmi cade în mână cel dintâi roman a lui Jules\nVerne, Cinq semaines en balon.\nA fost o adevărată revelaţie. Iată Africa parcursă de la răsărit\nla apus prin aer, şi aceasta nu cu ajutorul unui hipogrif, adică\na unui cal cu aripi care zboară prin aer, ci cu ajutorul unui balon",
  "dirijabil, pe care stăpânul îl poate oricând scoborî pe pământ\nsau înălţa la ceruri.\nEfectele pe care Jules Verne le trage în acel roman pe baza\ndatelor ştiinţifice m­au impresionat adânc.\nÎndată am început a mă interesa de acest autor, am căutat\nprin cataloage de librării şi mi­am comandat al doilea al său\nroman, faimosul Le tour du monde en 80 jours.\nÎn cel dintâi, Jules Verne descoperea – lucru ce era descoperit\nsau pe jumătate descoperit – misterele continentului african, în\ncel de al doilea el făcea înconjurul lumei fără să recurgă la nici\nun mijloc miraculos. Nici Dumnezeu, nici dracul, nici vreo zână\nsau vreo pajură nu veneau în ajutorul lui Filias Fog. Acesta\nînvinge toate dificultăţile reale care se opun călătoriei sale; acele\ndificultăţi nu sunt pe care le ştim din poveste. Nici un geniu\nrău nu aruncă înaintea lui Fog o perie care să se transforme\nîntr­o impenetrabilă pădure. Omul de gheaţă nu suflă ca totul să\nse transforme în gheaţă. Sfarmă piatră sau Strâmbă lemne nu\nuzează de puterea lor miraculoasă.\nÎncă o dată, piedicile sunt reale, iar Jules Verne găseşte în\nimaginaţia lui hrănită cu material pozitiv mijloace ca să învingă\ntoate acele dificultăţi.\nNici o zână nu­l face ca să piardă o zi de drum, aşa ca să­l\ncufunde în disperare că a pierdut pariul. Disperarea lui provine\ndintr­un calcul greşit, căci uită că în voiajul în jurul lumei el\ncâştigase o zi, fără să­şi dea seama.\nIată ce legătură a avut Jules Verne cu „Junimea” prin persoana\nmea.\nÎnchid parantezul cu Jules Verne şi continui iarăşi amintirile.\nZiceam că din mişcarea remarcabilă a „Junimei” au rămas ca\ncâştigaţi literaturei profesionale Eminescu, dl. Maiorescu şi dl.\nXenopol; ceilalţi, deşi unii oameni de valoare, s­au împrăştiat\nîn diferite ocupaţii, renunţând la cariera de scriitor, iar unii au\nmurit în floarea vârstei, precum Alex. Lambrior, care, dacă ar fi\ntrăit, ar fi astăzi cel mai mare filolog al ţărei.\nÎn câmpul literar duşman, acela din Bucureşti, observăm aproape\naceeaşi sărăcie de scriitori de profesiune. Aşa, necontestat că în\njurul Revistei contimporane precum şi a ziarului Columna lui Traian\nau fost grupaţi o pleiadă de tineri distinşi şi chiar de talent. Am\narătat altă dată cum cea mai mare parte din acei tineri, după ce\ns­au ocupat câţiva ani cu literatura, şi­au ales apoi cariere mai\nproductive precum avocatura, magistratura etc. şi au pus capăt\navânturilor lor din tinereţe.",
  "Profesionişti au rămas puţini: în frunte domină încă şi astăzi,\nca un stejar bătrân, dl. Hasdeu, un om de o activitate şi de o\ncunoştinţă extraordinară, aş putea să­l numesc Voltaire al României.\nDar nu e timpul să fac aici un studiu nici asupra d­lui Hasdeu,\nnici asupra d­lui Ureche.\nErau pe atunci în lupta dintre Convorbiri literare şi Revista\ncontimporană câţiva combatanţi, la această din urmă revistă, care\nau rupt multe lănci în contra noastră celor de la Iaşi. Între aceia\ndispăruţi din literatură, precum dl. Petrache Grădişteanu, este\nunul care n­a încetat un moment a­şi neglija cariera sa de istoric,\nacela este dl. Tocilescu. Mai erau vreo doi, trei şi anume dl.\nDimitrie Laurian, Mihăilescu, G. Dimitrie Teodorescu, care ne­a\ndat mult de lucru nouă celor de la Convorbiri. Aceştia au rămas\nprofesionişti, doi care au murit, Mihăilescu şi Teodorescu, iar\nunul cel mai distins, şi astăzi în timpuri pierdute tot nu lasă să\ni se ruginească agera sa pană, acela este dl. Dimitrie Laurian.\n*\nDl. Tocilescu fusese însărcinat în special de dl. Hasdeu ca să\nmă combată pe mine şi criticele mele istorice. Dl. Hasdeu, un\nuriaş, credea pe atunci o înjosire ca să se măsoare cu mine, un\npitic, un debutant. Situaţia era nostimă. Eu criticam Istoria românilor\na d­lui Hasdeu, iar dl. Tocilescu mă critica pe mine. Dl. Hasdeu\nnumai din când în când binevoia să se scoboare din Olimp şi\nsă vorbească cu dispreţ de un oarecare Gheorghe Panu şi aceasta\nprin notiţe la rez­de­chaussée a cărţilor sale sau cel mult la Agenda\net Corigenda de la sfârşitul volumelor sale.\nMare haz făceam chiar pe atunci de aceste procedeuri de mare\nscriitor.\nDl. Hasdeu, Istoria sa critică i se publica în fascicole; această\nmetodă grăbită totdeauna poate strica totalităţile uvrajului; se\npot tare uşor strecura erori în asemenea condiţiuni. Un uvraj, ca\nsă iasă îngrijit şi conştiincios, trebuie să apară în volum pentru\nca autorul să poată controla lucrarea toată, s­o coordoneze şi\nsă corijeze erorile scăpate din fuga condeiului.\nDar în jurul d­lui Hasdeu s­adunase, şi cu drept cuvânt, o\nsumă de admiratori şi de discipoli care, entuziasmaţi de cunoş­\ntinţele şi spiritul magistrului, îl îndemnau să pună numaidecât\nîn lucrare vastul plan pe care maestrul îl concepuse, a unei\nistorii care să înceapă înainte de colonizarea Daciei de Traian şi",
  "să meargă până în zilele noastre. Dar pentru asemenea lucrare\ntrebuiau cel puţin zece ani, vasăzică zece ani dl. Hasdeu trebuia\nsă lucreze în cabinetul său şi să nu dea asupra acestei chestiuni\nnimic în publicitate. Era prea mult, atât pentru răbdarea d­lui\nHasdeu, om viu ca mercurul, cât mai cu seamă pentru impacienţa\ndiscipolilor, care aveau nevoie să admire imediat lucrarea maestru­\nlui. Admiraţia este şi ea impacientă, ea nu se mulţumeşte cu o\nsatisfacţie personală, ea are nevoie de aprobarea publicului, de\nun concert de laude, în care ea să aibă nota dominantă.\nIată de ce cred că dl. Hasdeu s­a hotărât ca să scoată în\nfascicole Istoria critică a românilor.\nEu pândeam apariţia acestor fascicole cu mare interes, observam\nşi puneam în evidenţă incoherenţa, controlam datele şi semnalam\ninexactităţile; aceste lucruri de detail nu mă împiedicau ca să\ncombat teoriile şi ideile generale ale lucrărei.\nLa aceasta ce răspundeau adversarii sau, mai bine zis, apără­\ntorii lucrărei d­lui Hasdeu? Asupra criticei teoriilor generale ei\ntreceau uşor, afectând dispreţ: nu se discută, ziceau ei, cu un\nagiamiu în istorie. Dar datele sunt date, documentele sunt docu­\nmente, aceste sunt fapte materiale precise.\nFoarte des l­am prins pe dl. Hasdeu cu neexactităţi materiale,\nde care făcea mare haz „Junimea”. Maestrul era pus, prin urmare,\nîntr­o situaţie delicată, omni­ştiutorul şi marele istoric prins în\ndefect de un obscur debutant.\nNormal, dl. Hasdeu trebuia să recunoască aceste mici neexacti­\ntăţi şi să treacă înainte, dar cu aceasta ar fi recunoscut implicit\ncă criticile mele aveau oarecare temei, măcar în chestiuni de detail,\niar şcoala istorică din Bucureşti a d­lui Hasdeu nu voia să recu­\nnoască cea mai mică eroare.\nÎn asemenea situaţie dl. Hasdeu a găsit un mijloc foarte inge­\nnios. Eu, de exemplu, semnalasem oarecare neexactităţi (n­am\nvreme ca să dau exemple precise) în luna iunie. Fascicola urmă­\ntoare a d­lui Hasdeu să zicem că apărea în septembrie, iar volumul\nieşea de sub presă tocmai anul viitor. Ce făcea dl. Hasdeu?\nÎn fascicola imediat următoare după critica mea căuta mijlocul\nde a reveni asupra chestiei şi rectifica datele aşa cum le stabilisem\neu, cele de mai multe ori fără a pomeni, iar câteodată punea câte\no mică notă în care mă înjura, atribuindu­mi chiar rea­credinţă.\nFăcea ceva mai mult. Când apărea volumul, mult mai târziu, la\nsfârşit punea Agenda et Corigenda. În această rubrică adăugea\noarecare lucruri şi corijea oarecare greşeli, printre acele greşeli",
  "rectifica şi greşelile semnalate de mine, dar se păzea de a le da\nca atare, ci făcea asemenea rectificare ca observată de d­sa singur,\nfără să fie semnalată de un altul. Astfel că dl. Hasdeu ţinea\nseama de observaţiile mele, dar nu voia să­mi facă onoarea ca\nsă­mi atribuie acest mic merit.\nCu toate acestea, nu se putea admite că d­sa sau discipolii\nd­sale nu citise criticile mele, căci dl. Tocilescu îmi răspundea\nîn Columna lui Traian, punct cu punct, la toate acele critici; era\ncu alte cuvinte un subterfugiu subtil care avea de rezultat că\nmăcar că se ţinea în parte seamă de observaţiile mele, în aparenţă\neu eram ignorat cu desăvârşire.\nO dovadă că criticile mele cel puţin de detail erau juste este\nporecla pe care mi­o dăduse cei de la Bucureşti.\nÎn adevăr, în faimoasa satiră Muza de la Bolta rece, de care voi\nvorbi, eu figuram sub numirea de Pan, Pan, chiţibuş.\nCe însemna chiţibuş? Însemna că eu mă ocup de nimicuri,\nde detalii în criticile mele, ceea ce denota că măcar aceste critici\nde detail îi usturau pe cei de la Columna lui Traian.\nCât timp nu m­am legat de istoricii cu reputaţie pe atunci\nşi mai cu seamă de dl. Hasdeu, cariera mea de debutant în\nistorie a fost foarte plăcută. Primeam felicitări din toate părţile,\niar dl. Hasdeu mi­aduc aminte că mi­a trimis chiar o mică scri­\nsorică foarte măgulitoare în care îmi ura o carieră strălucită. Aş\nfi putut continua fără să atac pe nimeni şi să culeg, dacă nu\nlaude, ci o binevoitoare atenţie, căci aceasta era starea criticei pe\natunci. Este drept că dl. Hasdeu, cu spiritul său viu şi muşcător,\nzgâlţiise pe mulţi, mai cu seamă pe dl. Ureche, dar acest însemnat\nsavant, când ataca pe cineva, nu­l ataca numai pentru amorul\nştiinţei ci trebuia să aibă şi o chestie personală, altmintrelea,\ndacă era în buni termeni cu vreun scriitor, putea acela să scrie\ntoate enormităţile din lume, maistrul nu scria un rând de acela.\nVai însă de acela care s­ar fi legat cât de puţin de dl. Hasdeu.\nFoarte susceptibil, dl. Hasdeu nu primea nici un fel de critică,\nşi, când era atacat, devenea implacabil; atunci verva lui se exer­\ncita sub toate formele literare; răspundea în proză, compunea\nversuri, făcea satire, adică căuta ca să lovească pe adversar în\ntoate chipurile. De aceea dl. Hasdeu era temut, nimeni nu se\nlega de el, astfel că trona cu o autoritate justificată fără rivali,\nfără contestaţii.\nNumai „Junimea”, cum s­a văzut, prin organul Convorbirilor\nliterare nu s­a sfiit să­l atace.",
  "Am arătat deja cum dl. Hasdeu îşi răzbunase contra „Junimei”\nprin farsa cu poezia Gablitz; era deci foarte rău dispus pentru\nConvorbiri literare, când iacă viu şi eu cu o serie de articole, în care\ncriticam opera sa principală, aceea care era menită, în spiritul\nadmiratorilor d­lui Hasdeu, să rămâie o operă nepieritoare.\nCriticile mele au pus vârf şi au dezlănţuit polemicile violente;\nele au fost ca picătura care face să debordeze apa dintr­un pahar.\nPolemica a ţinut cât timp a durat Revista contimporană, adică\ntrei ani.\n*\nIată un specimen de polemică între Convorbiri şi Revista con­\ntimporană: dl. Take Laurian făcea la acea revistă tabletele bibliografice\nşi nu lipsea un număr în care să nu arunce săgeţi la adresa\nConvorbirilor şi colaboratorilor ei.\nDl. Laurian, toată lumea ştie că era un tânăr distins, instruit\nşi subţire la minte şi la gust, era înainte de toate un spirit critic,\nde aceea recenziunile sale cu privire la Convorbiri literare erau\ncele mai usturătoare. Revista contimporană nu avea alt critic. Aşa,\nbietul Urechia ca să răspundă la o pagină din Convorbiri trebuia\nsă facă un studiu; dl. Grădişteanu făcuse vreo două răspunsuri\nliterare, elegante, dar nu cu caracter polemic, pe când dl. Laurian\nştia ca orice critic să exploateze slăbiciunile unei lucrări. Aşa,\niau din întâmplare numărul din septembrie, nr. 1873, din Revista\ncontimporană. Reproduc pasajul:\nDe la Iaşi primirăm în lunile acestea Convorbirile, Încercări literare şi\nfărădelegea sântului Sinod.\nCoprinsul Convorbirilor e umplut cu Mihai Vereanu, al d­lui I. Negruzzi,\ncu o întâmpinare de mai bine de treizeci de coloane a d­lui T.L.\nMaiorescu la răspunsul Revistei contimporane, cu criticile istorice ale\nd­lui Panu, şi cu poeziile traduceri ale d­lui Naum.\nNu zicem nimic aci despre întâmpinarea criticului din Convorbiri.\nD­sa era în drept de a o scrie, după cum sunt în drept de a­i\nrăspunde şi cei de la Revista contimporană.\nNu zicem nimic nici despre criticile d­lui Panu. Dl. Tocilescu urmă­\nreşte pas cu pas pe istoricul „Nouei direcţiuni” şi îi sfâşie toate\npretinsele sale argumente contra lui Hasdeu; lupta încă nu e termi­\nnată, şi victoria pare că n­a făcut cunoştinţă cu Convorbirile.\nCât pentru traducerile d­lui Naum ele sunt unice în genul lor. Poate\nnumai dl. Chirculescu, cel cu Tartuful, să­l fi egalat.",
  "Nu e destul batjocura ce păţi bietul André Chénier, dl. Naum se\napucă să schilodească şi pe sărmanul Alfred de Musset. Cum am\nprotestat contra nedreptăţei ce se făcu lui Molière, protestăm acum\ncontra nedreptăţilor ce se fac lui Chénier şi lui Musset.\nDl. Naum se vede că uită, sau nu cunoaşte ca mulţi alţii, condiţiunile\nce trebuie să însuşească cel care întreprinde a traduce în versuri pro­\nducţiunile poetice ale străinilor. Ne mirăm cum dl. Vârgolici nu şi­a\nfăcut milă cu colegul său şi n­a încercat să­l pună pe calea cea bună.\nObservaţi nuanţele acestui pasaj. În câteva rânduri dl. Take\nLaurian cu dibăcie accentuează nuanţele de apreciere a conţinu­\ntului Convorbirilor. Despre romanul Mihai Vereanu a d­lui Negruzzi\nnu zice nimic, îl trece cu tăcere cam dispreţuitoare. Este drept\nun lucru, că romanul Mihai Vereanu a d­lui Negruzzi este una\ndin cele mai slabe lucrări ale acestui autor. Mihai Vereanu fusese\njudecat defavorabil şi la „Junimea”, şi dl. Pogor nu s­a sfiit să­i\no spună verde d­lui Negruzzi.\nÎn adevăr într­o seară îl întrebă:\n— Mult ai să ne mai plictiseşti cu Mihai Vereanu? Eu nu\ndeschid Convorbirile de frică să nu dau peste dânsul.\nIar dl. Negruzzi, om de spirit, a ştiut să înlăture situaţia lui\nde autor lovit în amorul propriu, replicându­i adresându­se la noi.\n— Pogor e tot Pogor, el n­a citit, sunt sigur, un rând din\nromanul meu, după cum nu citeşte niciodată Convorbirile, şi mă\ncritică. El nu ştie decât numai ce aude citindu­se la „Junimea”,\nsunt sigur că de vreo doi ani el n­a citit Convorbirile, doar să fi\ncitit poezia lui dedicată lui Albert Durer1.\nAluzia era bine îndreptată. Dl. Pogor făcuse un voiaj, şi în\nacel voiaj se oprise un moment la München, la muzău văzuse\nun tablou de Albert Durer şi imediat a şi făcut o poezie, plin\nde entuziasm pentru acest pictor german. Entuziasmul îi a ţinut\nvreo două săptămâni, după care într­o seară a zis cu convingere.\n— Lăsaţi­mă cu Albert Durer, toţi nemţii sunt lipsiţi de orice\nsentiment de artă.\nIar dl. Negruzzi în acea seară ne zisese:\n— Ştiţi de ce Pogor acum e contra lui Albert Durer? Fiindcă\na citit o nouă carte în care se condamnă arta germană.\n1. Albrecht Dürer (n.ed.).",
  "*\nAţi văzut că dl. Laurian vorbeşte de o întâmpinare de mai bine\nde 30 de coloane la răspunsul d­lui T. Maiorescu în Convorbiri\nliterare, şi adaugă cu blândeţe că dl. Maiorescu era în drept să\nscrie, după cum sunt în drept şi cei de la Revista contimporană.\nPatru luptători de la revista din urmă ridicaseră mănuşa\ncontra Beţiei de cuvinte.\nDl. Grădişteanu în răspunsurile d­sale ne califica pe noi de\npiticii din ortaua „Junimei”. Bietul Ureche aruncând greşelele sale\npe distracţia zeţarilor îşi permite să scrie „că unui zeţar îi e\npermis să fie ignorant ca un redactor de la Convorbiri”, făcându­ne\nchiar şi tâmpiţi.\nDl. Pantazi Ghica îl numea pe dl. Maiorescu în articolul din\nRomânul un fel de farsor literar, iar toată verva noastră zicea că\nne­o scoatem dintre mai multe pahare de bere la Bolta rece.\nÎnsuşi dl. Laurian mergea în învăpăiata bătălie ca să spună\ncă stilul d­lui Maiorescu aduce mult cu stilul şi bunacuviinţă ce\nar găsi cineva în epistola unui comis­voiajor neguţătoresc.\nDl. Maiorescu tăcuse cu răbdare până ce adversarii îşi descăr­\ncaseră focul şi argumentele, şi apoi, cu metoda­i cunoscută, s­a\nhotărât să dea un răspuns în bloc tuturor, ceea ce face printr­un\nlung articol care conţine 20 de pagini.\nLa acest articol dl. Laurian făcea aluziuni, având grija să nu\nrăspundă nimic, măcar că în acel articol d­sa se ocupa şi de\nredactorul tabletelor bibliografice.\nCu mine dl. Laurian era mai crud: d­sa mă lăsa pe seama\nd­lui Tocilescu care deja îmi sfâşiase pretinsele mele argumente;\nlupta, zicea d­sa, continuă încă, dar de victorie nici vorbă poate\nfi pentru mine.\nApoi dl. Laurian s­arunca cu toată furia asupra d­lui Naum,\na cărui poezii le forfeca cu de­amănuntul.\nUn parantez.\nNu ştiu cum făcea dl. Iacob Negruzzi, dar în genere d­sa era\nmenajat, cu toate aceste se expunea la atacuri, mai întâi fiindcă\nscria mult, foarte mult, şi al doilea fiindcă era directorul Con­\nvorbirilor literare. Totuşi, zic, era menajat. Aşa dl. Grădişteanu\nnu­şi permitea decât oarecare aluzii, numindu­l vechiul meu amic.\nDl. Laurian, cum s­a văzut, nu zicea nici o vorbă de Mihai Vereanu,\ncel mult dl. Ureche câteodată îi pomenea numele.",
  "Desigur că relaţii personale pe care eu nu le cunosc explică\naceastă atitudine.\nTot prin legături de prietenie cred că se poate explica de ce\nera menajat şi Ştefan Vârgolici, chiar de dl. Laurian care trimetea\nîn critica de care mă ocup de dl. Naum la Ştefan Vârgolici, ca\nsă îi dea lecţii cum trebuie să traducă cineva în versuri, şi cu\ntoate aceste Vârgolici criticase revista redactată de dl. Laurian,\napărută câtva timp cu numele de Tranzacţii literare1.\nÎn această cruţare era de altmintrelea şi o altă parte explicativă.\nPe atunci oamenii cu titluri literare erau foarte rari, mai cu\nseamă de la Paris titraţii literari erau puţini.\nŞtefan Vârgolici era unul din acei puţini, şi ceea ce era mai\nînsemnat, e că Ştefan Vârgolici avea titlul de elev al şcoalei normale\ndin Franţa, şcoală care se bucura în ţară de o mare reputaţie.\nSe ştie că în şcoala normală de la Paris străinii nu se primesc,\nea având menirea ca să scoată profesori de cursul superior pentru\nFranţa.\nCu toate aceste, după intervenţia lui Vodă­Cuza, Ministerul\nde Instrucţie francez primise în acea şcoală pe Ştefan Vârgolici\npentru partea literară şi, mi se pare, pe dl. Constantin Climescu\npentru ştiinţe.\nPe Ştefan Vârgolici îl precedase faima meritelor sale. Ceea ce\nizbea pe toţi era rezonamentul, care, în definitiv, nu însemna mare\nlucru. Lumea zicea: dacă Franţa a făcut excepţie pentru Ştefan\nVârgolici, apoi desigur că el trebuie să fie un om extraordinar.\nÎn realitate am spus că intrarea lui Ştefan Vârgolici la şcoala\nnormală se datorea bunelor relaţii dintre România şi Franţa pe\natunci.\nŞtefan Vârgolici răspuns­a la ideea ce­şi făcea ţara de dânsul?\nÎn parte da, el a fost un foarte bun şi foarte conştiincios\nprofesor de universitate, dar deloc un distins spirit literar.\nÎnchid parantezul.\nRevin la critica d­lui Laurian contra d­lui Naum.\nDar abia închid un parantez şi sunt nevoit să mai deschid\nun al doilea.\nAfară de Alecsandri şi Eminescu, Convorbirile literare s­au\ndistins mai mult prin traduceri din poeţi străini decât prin lucrări\npoetice originale.\n1. Titlul exact al revistei: Tranzacţiuni literare şi ştiinţifice. Şi­a încetat apariţia\nîn 1873, contopindu­se cu Revista contimporană (n.ed.).",
  "Desigur că Convorbirile au avut poeţi de talent precum\nŞerbănescu, Petrino, Niculeanu, până la oarecare punct Matilda\nCugler, Veronica Micle etc.\nDar aceşti poeţi nu făceau fondul literar care atrăgea pe cititori.\nCeea ce a caracterizat în cei şase, şapte ani ai Convorbirilor\nau fost traducerile din toate literaturile străine şi din cei mai\nmari poeţi.\nCitez la întâmplare numărul celor care au contribuit în a face\ncunoscută literatura străină publicului român: Neculae Scheletti,\nMiron Pompiliu, Vasile Pogor, Naum, Ştefan Vârgolici, I. Caragiani,\nMatilda Cugler, Strajan, Veronica Micle, P.V. Grigoriu etc., etc.\nUn aprig şi neobosit traducător era dl. Naum. Nu era seară\nla „Junimea” în care dl. Naum să n­aducă ceva; aducea şi com­\npoziţii originale dar aducea mai cu seamă traducţii.\nD­lui Laurian îi veni poftă, după ce se încinge lupta între\nRevista contimporană şi Convorbiri, să ia la analizat traducerile\nd­lui Naum şi pune în evidenţă lungimi, parafrazări neiertate\nîn acele traducţii.\nFiindcă critica care o face ni s­a părut nouă şi atunci dreaptă,\nîmi fac plăcerea de a reproduce întreaga parte ca să vadă cititorii\ncu câtă fineţă dl. Laurian a făcut critica.\nEste adevărat că pentru noi dl. Naum n­a fost niciodată poet, pentru\ncă îi lipseşte complectamente imaginaţiunea creatrice. Până astăzi,\ncel puţin n­am cetit nici un fragment, care să ne facă a bănui câteva\ndramuri de fantazie poetică. Îl credeam însă un versificator, care va\nface progres cu timpul. Ne­am înşelat. O mărturisim aceasta cu\nScrisoarea lui Musset către Lamartine în mână.\nŞi ca să dăm lectorilor o probă de cât de mult ne­am înşelat asupra\nvaloarei traducătorului şi versificatorului, dl. Naum, vom reproduce\ncâteva bucăţi din scrisoarea către Lamartine.\nPrimele trei versuri din Musset:\nLorsque le grand Byron allait quitter Ravenne\nEt chercher sur les mers quelque plage lointaine,\nOù finir en héros son immortel ennui\nsunt traduse de dl. Naum\nCând Marele Byron sta gata să pornească.\nSă plece din Ravennă cu gând ca să găsească\nPe­un ţărm departe­n lume, pe mare undeva\nUn loc unde să poată ca un erou curma\nDezgustul acel mare a sufletului său:",
  "oricât de mare să fi fost dezgustul acel al sufletului lui Byron, tot mai\nmare e dezgustul cititorului obligat de a ceti traducerile d­lui Naum.\nDar până aci tot merge cum merge; mai jos traducătorul ne spune\ncă Lamartine se încerca „pe un flaut duios lăcrămător”, pe când în\norigină găsim:\nVous veniez d’essayer pour la dernière fois\nCe beau luth éploré etc.\n„Luth”, instrument cu coarde, de care se apropie mai mult guitara,\neste tradus „flaut”; de ce nu „drâng” (drâmbă) ori (nai).\nImediat dăm peste altă nostimadă. Versurile:\nLa muse que le ciel vous avait fiancée\nSur votre front reveur cherchait votre pensée\nVierge craintive encore, amante des lauriers,\nsunt traduse:\nAtunci a ta muză, cereasca ta mireasă,\nLogodnica ta mândră şi încă sfiicioasă;\nFecioară­mpodobită, de lauri iubitoare,\nLua pe a ta frunte gândiri­ncântătoare.\nMinunat mai e dl. Naum! şi curioasă muză mai fu şi a lui Lamartine.\nÎntâi mireasă, după o secundă logodnică mândră şi în sfârşit fecioară\nîmpodobită, şi ştiţi pentru ce fecioara măritată s­a împodobit cu\nmândria de logodnică? pentru ca să poată lua fruntea lui Lamartine,\ngândiri încântătoare...\nÎn deşert veţi alerga după traducere exactă, după limbă românească,\ndupă cugetare. Nimic nu veţi găsi, toate sunt răsturnate sub măiestrul\ncondei al poetului „Junimei”.\nLăsăm la o parte iubirea neprihănită a neprihănitului dl. Naum pentru\nneprihănita de muză, cântarea „cea maestră” a nenorocitului maistru\npe care îl traduce poetul nostru indigen; nu putem însă să nu dăm\ndin umeri când vedem pe dl. Naum că încearcă să explice mai pe\nlarg cugetarea lui Musset. De exemplu cele două versuri:\nEt j’ai pris, devant moi, pour une nuit profonde\nMon ombre qui passait pleine de vanité\nsunt interpretate:\nEu umbra mea adâncă ca noaptea am luat\nTrecând pe dinainte­mi de naivitate plină\nŞi îmbrobodind în negru privirea mea senină.",
  "Aşteptăm să ne spună dl. Maiorescu, intolerantele judecător al pailor\ndin ochii altora, de câţi stânjeni de adânc e umbra cântăreţului din flaut\nşi cu ce fel de basma şi­a îmbrobodit în negru dl. Naum privirea sa senină?\nMult trebuie să fi fost îmbrobodită cugetarea poetului ieşan, când\na alcătuit pe româneşte ăst vers a cărui umbră nu se găseşte în\nversurile lui Musset.\nLovitura era bună şi dreaptă; în sfârşit cei de la Revista con­\ntimporană îşi luară o revanşă, cel puţin în ceea ce priveşte pe\npoetul Naum.\nO observaţie: fiecare din noi a văzut că dl. Laurian, criticând\njust, întrebuinţa la aceeaşi critică şi aceleaşi apropieri şi apropouri\nale lui dl. Maiorescu din Beţia de cuvinte.\n*\nSe înţelege că dl. Maiorescu, în replica sa, Răspunsuri revistei\ncontimporane, nu a căutat să apere pe dl. Naum.\nDe altmintrelea dl. Maiorescu niciodată, în toate polemicile\nsale, n­a vorbit decât numai în numele său, apărându­se pe sine.\nE întrebarea: critica d­lui Laurian ne ridică nouă, celor de la\n„Junimea”, o slăbiciune necunoscută în traducerile d­lui Naum?\nDeloc. De câte ori făcusem noi asemenea critici în serile de\nla „Junimea”, de câte ori noi nu semnalasem d­lui Naum defectul\namplificaţiei în traducerile sale.\nÎn adevăr, la traducerea unei poezii nu se cere să dai numai\nsensul, şi nu trebuie ca pentru a reproduce exact pe poetul străin\nsă amplifici versurile, şi ceea ce poetul a exprimat în 2­3 versuri,\ntu traducător să exprimi în 5; aceasta nu mai este traducere.\nMarea dificultate şi, prin urmare, marele merit al traducătorului\neste ca în limba lui să traducă nu numai cuvintele dar să se menţină\nexact în limitele şi numărul versurilor poetului pe care­l traduce.\nÎndată ce nu face aceasta, atunci nu mai este traducere, ci\neste imitaţie sau traducere liberă.\nCând dl. Naum traducea aceste trei versuri din Musset:\nLorsque le grand Byron allait quitter Ravenne\nEt chercher sur les mers quelque plage lointaine\nOù finir en héros son immortel ennui.\nprin următoarele 5 versuri:",
  "Când marele Byron sta gata să pornească\nSă plece din Ravennă cu gând ca să găsească\nPe un ţărm departe în lume, pe mare undeva\nUn loc unde să poată ca un erou curma\nDezgustul acel mare a sufletului său\nevident că aceasta nu este o traducţie propriu­zis.\nPoetul dovedeşte că nu ar fi putut pune pe româneşte exact\nforma simplă şi lapidară a lui Musset, dacă n­ar fi recurs la două\nversuri de umplutură, în adevăr a traduce:\nOù finir en héros son immortel ennui\nprin:\nUn loc unde să poată ca un erou curma\nDezgustul acel mare a sufletului său\neste a nu traduce, căci unde traducătorul găsea toate aceste?\nA traduce, o mai repet, „son immortel ennui” prin „Dezgustul\nacel mare a sufletului său” este o adevărată umplutură.\nIa închipuiţi­vă că o poezie s­ar compune în original din 100\nde versuri; tradusă astfel în româneşte ea s­ar ridica la aproape\n170 de versuri, adică 70 la sută umplutură.\nPoţi zice că mai este Musset?\nDar cu această ocazie s­a pus la „Junimea” o chestie, pe care\ndl. Laurian o atinsese în critica sa.\nUnii, mai cu seamă traducătorii de versuri, precum Ştefan\nVârgolici şi alţii, luară apărarea d­lui Naum, pretinzând că limba\nromână nu se pretează la conciziunea limbei latine sau celei\nfranceze şi că este cu neputinţă a traduce în româneşte, adică\nîntr­o limbă care nu are calupuri literare fixate, elocuţii consa­\ncrate, versurile unui poet care scrie într­o limbă muncită şi\ncizelată de sute de ani.\nObservaţia era în parte fundată.\nApărătorii însă părerii contrară nu dezarmară; de aici discuţia\nse încinse cu mare aprindere.\nLambrior lua apărarea limbei româneşti susţinând că ea poate\nreproduce concis orice idei, cum că aici nu este vorba de limbă,\nci de traducător, că şi în limba română sunt poeţi concişi şi\nlapidari, după cum sunt şi alţii care se servesc numai de umpluturi.",
  "Ca exemple el cită oarecare versuri din Conache, pe care le puse\nîn comparaţie cu versuri din Sion, exclamând:\n— Nu vedeţi că şi Conache scrie româneşte şi încă mai româ­\nneşte decât Sion; de ce unul este concis, iar versurile celuilalt\nsunt întocmai ca un terci de mămăligă?\nTerci de mămăligă a stârnit un mare râs.\nAceastă ilaritate a dat un nou avânt vervei lui Lambrior, căci,\ncum am spus şi altă dată, Lambrior era o natură timidă; când\nse vedea încurajat, verva lui era scânteietoare.\nEl continuă:\n— Ştiţi de ce astăzi limba română nu este concisă? Fiindcă\nneologismele îi au stricat natura. În timpul lui Conache limba\nera curată etc., etc.\nLambrior revenea asupra temei lui favorite.\nDiscuţia deveni mai aprinsă.\nDl. Pogor, care hotăra lucrurile în mod absolut, zise:\n— Spuneţi că limba română nu e proprie pentru a traduce\nvers cu vers pe Musset? Foarte bine, atunci de ce­l traduceţi?\nTraduceţi­l atunci în proză. Decât o caricatură în versuri, e\npreferabil o bună traducere în proză. Ce aţi zice de o reproducţie\noribilă a imaculatei concepţie a lui Murillo?\nIdeea d­lui Pogor deşteptă o nouă chestie de discutat.\nPoeţii, precum Miron Pompiliu, Beldiceanu etc., protestau;\nei nu înţelegeau cum un poet să fie tradus în proză, aceasta ar\nfi un sacrilegiu, un poet trebuie să rămâie poet chiar când e\ntradus într­o limbă străină.\nAtunci iau cuvântul şi eu şi recunosc că de multe ori un\ntraducător nu poate să se ţie literal de textul unui vers şi că,\ndupă cum poetului îi e permis oarecare licenţă în versificaţie în\nlimbă, trebuie să­i permiţi şi oarecare latitudine în traducţie.\nIntransigenţii mă întrerupse, zicându­mi:\n— Dar atunci recunoşti că traducerea lui Naum este bună?\n— Nu, răspunsei, am zis că trebuie oarecare limită.\n— Care şi câtă limită? mă întrebară.\nAtunci eu, nevoit să precizez, am zis:\n— Eu aş permite unui traducător o toleranţă de zece la sută.\nMare ilaritate.\nVasăzică rămânea stabilit oarecum pentru „Junimea” – dl.\nMaiorescu nu asistase la acea şedinţă – că unui poet îi se poate\npermite cel mult o amplificaţie de zece versuri la o sută.",
  "Dl. Naum însă în Arta poetică trecuse acest quantum, şi îi se\nspusese aceasta.\nIată de ce dl. Laurian în critica sa nu făcea, fără să ştie, decât\nsă releveze o slăbiciune a traducţiilor d­lui Naum deja semnalată\nîn „Junimea”.\n*\nDar ceea ce era mai grav, era că dl. Naum tradusese „luth”\nprin „flaut”. Era o simplă confuziune, căci dl. Naum ştia perfect\nfranţuzeşte. Aceasta se poate întâmpla oricui şi cu toate aceste\ncând cineva îţi relevează eroarea, ea s­ar părea de neiertat şi din\nea poţi să tragi concluzii care în fond nu sunt exacte.\nAm zis că lucrul se poate întâmpla oricui, cel puţin mi s­a\nîntâmplat mie. Aşa, ani întregi am crezut că un cuvânt franţuzesc\nînseamnă cutare lucru. De ce? Cine ştie din ce cetire mi­am\nfăcut această credinţă, şi n­am mai controlat lucrul, mi­am câştigat\no siguranţă mare, căci era aşa de natural, dacă aş fi avut îndoială,\nca să deschid un dicţionar să văd ce însemnează acel cuvânt.\nDupă mulţi ani, căutând altceva în dicţionar, am dat din întâm­\nplare de cuvântul în chestie şi am rămas înmărmurit de semni­\nficaţia lui reală.\nDacă aş fi avut de tradus şi eu ceva, desigur că aş fi căzut\nîn eroare, întocmai ca şi dl. Naum, care traduse „luth”, un instru­\nment cu coarde, prin „flaut”.\nŞi fiindcă vorbesc de dl. Laurian, să arăt şi din partea „Junimei”\nun fel de critică nedreaptă şi pătimaşă.\nÎn 1872, dl. Laurian şi Ştefan Mihăilescu, proaspeţi veniţi din\nstrăinătate, arzând de dorul de a lucra scot o revistă, Tranzacţii\nliterare şi ştiinţifice, dl. Laurian pentru partea literară şi dl. Mihăilescu,\nastăzi mort, pentru cea ştiinţifică, o revistă ca toate revistele,\nscoasă de tineri inteligenţi şi culţi dar fără practica şi experienţa\nlucrului.\nŞtiu că am citit un număr sau două dar nu­mi aduc aminte\nce impresie mi­a făcut ca fond, mi­aduc atât aminte că era scrisă\ncu o ortografie oribilă, ortografia Academiei de pe atunci, redactată\nîntr­o limbă plină de neologisme, care pe atunci păreau stranii,\ndar astăzi suntem deja deprinşi cu o parte din ele, de vreme ce\nele au intrat în limba uzuală.\nVorbind drept, revista nu era nici de criticat nici de lăudat,\nera, o mai repet, o încercare a unor tineri doritori de a lucra.",
  "Mai mult, ea nu reprezenta un curent sănătos sau periculos,\nea nu conţinea articole care să lovească bunul­simţ prin enormi­\ntatea greşelilor sau prin insuficienţa culturei; cel puţin nici alţii\nnu­mi aduc aminte să fi relevat la cetire aşa ceva.\nEra natural deci ca la apariţia acestei reviste, Convorbirile\nliterare să zică două cuvinte de politeţă banală, atâta şi nimic\nmai mult.\nDar la „Junimea” erau şi acolo tineri care se întorseseră proaspeţi\ndin străinătate, precum Ştefan Vârgolici cu titlul impunător de\nelev al şcoalei normale din Paris.\nŞtefan Vârgolici era numai simplu colaborator, în cea mai\nmare parte traducător la Convorbiri literare, pe când dl. Laurian\nconducea deja la Bucureşti o revistă.\nAceasta nu putea conveni elevului şcoalei normale din Paris.\nPe lângă aceasta lupta era deja de mult angajată între ieşeni\nşi bucureşteni pe câmpul literar.\nIeşenii bătuţi pe terenul politic, decapitalizaţi, voiau să­şi ia\nrăzbunare cel puţin pe câmpul literar, de aceea cu oarecare invi­\ndie – mărturisesc – noi pândeam cu un ochi bănuitor şi prevenit\norice ne sosea din Bucureşti, dispuşi de a găsi în rău toate şi\nfericiţi când puteam să facem o critică.\nProbabil că în această situaţie să aflase Ştefan Vârgolici; de\naceea, la citirea Tranzacţiilor, într­o seară veni la „Junimea” şi la\nîntrebarea stereotipă a d­lui Pogor:\n— Cine are astă­seară ceva, să scoată?\nŞtefan Vârgolici, înroşindu­se – se înroşea foarte uşor – răspunse:\n— Am eu ceva.\n— Apoi dacă ai ceva, scoate­o, replică dl. Pogor.\nVârgolici scoate un rulou de hârtie.\n— Ce este? întrebară mai mulţi, despre ce e vorba?\n— Este o dare de seamă despre revista Tranzacţii literare şi\nştiinţifice.\n— Este o dare de seamă sau o critică? întrebă dl. Negruzzi.\n— Este mai mult o critică, răspunde Vârgolici.\n— Apoi spune romanule aşa. Le­ai dat bine la cap? Dacă nu,\nsă ştii că arunc cu perna în tine.\nŞtefan Vârgolici aducea o critică contra Tranzacţiilor literare şi\nştiinţifice.\nDupă multă silinţă, o tăcere relativă se stabili, căci, cum am\nspus şi altă dată, societatea era foarte turbulentă şi rebelă citirei\nunei lucrări mai lungi.",
  "Autorul, când era unul din noi, cei mai mărunţi, era supus la\noarecare tortură de la început. Aşa, îndată ce el scotea manuscriptul\ndin buzunar, câţiva glumeţi s­apropiau, luau manuscriptul, îl\ncântăreau cu groază dacă era voluminos, se uitau la numărul celei\ndin urmă pagine şi dădeau din cap cu disperare dacă numărul\nera mare.\nEra o glumă, dar ea tot nu convenea autorului, care de multe\nori ascundea manuscriptul şi scotea numai o parte din el.\nAceastă stratagemă reuşea pentru un moment, „Junimea”\ncredea că e vorba de o lucrare scurtă. Când, după 20 de minute\nde citire, autorul băgând mâna în buzunar scotea un nou teanc\nde foi, atunci protestări se ridicau din toate părţile.\n— Este o trădare, apoi nu merge cu trădarea, exclamau.\n— Mai ai, ori acesta este sfârşitul? întrebau pe autor.\nAutorul şiret răspundea:\n— Nu mai am decât două file.\nLiniştea se restabilea.\nCând însă pentru a doua oară scotea un nou teanc de foi,\natunci clamoarea devenea asurzitoare şi protestările violente,\ndar glasul d­lui Pogor răsuna.\n— Nu mai citi sfârşitul, dă manuscriptul lui Jac.\nErau cu toate aceste şi ascultători conştiincioşi, cel dintâi\nera dl. Iacob Negruzzi, care totdeauna în asemenea ocazii dojenea\npe dl. Pogor, autorul acestor scandaluri şi omul care asculta mai\npuţin la „Junimea”.\n— Lăsaţi să citească omul restul manuscriptului, striga dl.\nIacob Negruzzi. Nu vă potriviţi lui Pogor, ştiţi bine că el nu\npoate asculta nimic.\nÎn fine, după multe discuţii, dl. Iacob Negruzzi era nevoit să\nia manuscriptul ca să­l publice în Convorbiri, fără ca să fie citit\nîntreg la „Junimea”.\nAcest lucru se întâmpla mai cu toate lucrările mai lungi chiar\nde valoare şi interesante...\nAşa, bineînţeles, toate articolele filologice ale d­lui Burlă şi\npolemicile sale cu dl. Hasdeu, toate studiile istorice ale d­lui\nXenopol, toate cercetările d­lui Slavici asupra maghiarilor, toate\ncriticile mele şi răspunsuri la critici, relativ la Istoria românilor\na d­lui Hasdeu, la toate aceste numai începuturile erau citite la\n„Junimea”, restul se dădea direct d­lui Negruzzi spre publicare\nla Convorbiri, fiindcă autorii ştiau de mai înainte ce soartă avea\nla „Junimea” încercarea de a fi citite.",
  "Cum am spus, „Junimea” nu suporta decât citirea de poezii\nscurte sau de lucrări care să nu comporte o dezvoltare prea mare\nde text.\nSe făceau desigur şi excepţiuni la această regulă, dar foarte\npuţine şi numai pentru oarecare persoane.\nDl. Maiorescu era mai iscusit cu manuscriptele sale, ţinea seama\nde temperamentul „Junimei” şi evita de a fi tratat ca şi ceilalţi\ncu toate că în tot cazul nu ar fi putut fi tratat astfel niciodată.\nÎn adevăr, pe cât mi­aduc aminte, d­sa nu venea niciodată cu\nlucrarea complectă ci numai cu o bucată din ea, aşa că nu se\npunea în poziţie de a provoca impacienţa.\nCu toate acestea, am fost supuşi la o mare încercare, unica\nla care dl. Maiorescu ne­a supus, aceea când d­sa ne­a citit\narticolul Răspunsul revistei contimporane. Era un răspuns care îl\naducea la criticele contra Beţiei de cuvinte.\nCititorii deja ştiu despre ce e vorba.\nDl. Maiorescu, om metodic, aşteptă ca furtuna să treacă şi\napoi să răspundă.\nIdeea era bună, dar în asemenea condiţii era imposibil ca\nrăspunsul d­sale să nu fie lung, trebuia să răspundă la patru,\ncinci, deosebit, şi la fiecare din ei asupra mai multor puncte.\nDe aceea articolul d­sale tipărit în Convorbiri cu Garamont, tot\nîncă conţinea 20 de pagini. Vă puteţi închipui la citire cât trebuia\nsă ne pară de lung.\nCitirea a ţinut vreo oră jumătate şi, cu toată buna noastră\nvoinţă, nu am putut scăpa de impacienţa de care încetul cu\nîncetul am fost cu toţi aproape coprinşi.\nDe altmintrelea nu era vina noastră, nici a d­lui Maiorescu.\nLucrările de contra­critică, pline de argumentări şi dezvoltări\nde detail, nu pot interesa. Pentru noi de la „Junimea” părerea\nera deja făcută prin Beţia de cuvinte, restul devenea indiferent.\nCu toate aceste am avut curajul ca să ascultăm citirea până\nla urmă fiindcă... lucrarea era a d­lui Maiorescu, citită de d­sa\nînsuşi.\nO, dacă lucrarea ar fi fost a altuia sau dacă măcar altul ar fi\ncitit­o...\n*\nRevin la critica Tranzacţiilor literare şi ştiinţifice, de Ştefan Vârgolici.\nCritica nu era lungă, dar ni s­a părut enorm de lungă, mai ales",
  "că Vârgolici citea foarte rău şi avea un catar de piept vechi, care\nîl făcea să tuşească strident la fiecare cinci minute.\nŞi aici, iar un parantez, căci conform principiilor de la „Junimea”,\nanecdota totdeauna primează.\nMulte îi făceam bietului Vârgolici din această cauză! Mai cu\nseamă Lambrior, Tasu şi cu mine.\nVârgolici venea la „Junimea” şi se aşeza pe un scaun liber,\nde exemplu lângă mine. Alăturea de mine era, de exemplu,\nLambrior, iar al treilea scaun îl ocupa Tasu.\nVârgolici începea a tuşi. Desigur că nu era vina lui. Ce n­ar\nfi dat omul să nu tuşească!\nEu, la cel întâiu acces de tuse, îmi astupam urechea din\npartea lui şi făceam o figură enervată, zicându­i:\n— Ce te­ai pus lângă mine ca să strici toate geamurile de la\nMitropolie?\nDupă câteva minute, omul iar tuşea. Atunci eu mă ridicam\nşi mă duceam tocmai în fundul salonului, departe.\nRămânea un fotoliu gol între Vârgolici şi Lambrior, prin urmare\npe Lambrior nu putea să­l jeneze tusea, cum mă jenase pe mine.\nCu toate acestea, după vreo 10 minute, în urma unei tuse\nstridente a lui Vârgolici, Lambrior, ţinându­se cu mâinile de urechi,\npărăsea şi el locul, refugiindu­se cu ostentaţie într­altă parte.\nCeea ce era mai nostim, e că după vreo zece alte minute,\nTasu, care ocupa tocmai al treilea fotoliu, departe de Vârgolici,\nfăcea aceeaşi mimică şi fugea şi el, ceea ce provoca râsul în\n„Junimea”, iar Vârgolici se mulţumea să ne zică:\n— Sunteţi nişte caraghioşi.\nReviu de astă dată definitiv la Tranzacţiile literare şi la critica\nd­lui Ştefan Vârgolici.\nCu mare nerăbdare „Junimea” a ascultat proza lui Vârgolici,\nmai ales noi ceştelalţi mai neastâmpăraţi; la fiecare pas o între­\nrupere sau o exclamaţie.\nDl. Maiorescu nu era la şedinţă, prin urmare lipsea pedagogul\nde care aveam frică şi care menţinea seriosul în timpul citirei\nla „Junimea”.\nDl. Iacob Negruzzi, în lipsa d­lui Maiorescu, cerca ca să ţină\ndisciplina, dar spiritul lui viu şi mobil nu era pentru asemenea\ntreabă, mai ales când lua figura unui om serios, fără să fie în\nrealitate în acel moment serios, acea figură prefăcută era mai\nmult comică, ceea ce ne îndemna pe noi să persistăm în ghidu­\nşiile noastre.",
  "Cât pentru dl. Pogor, de dânsul nu ne sfiam deloc, pentru\ncă el cel dintâi de multe ori dădea semnalul râsetelor sau a\nglumelor; temperament impacient, spirit glumeţ, era imposibil\nsă­şi păstreze seriozitatea când îi se părea că lucrul nu e serios.\nDe aceea, de multe ori dl. Negruzzi voia să facă pe pedagogul,\nzicându­ne:\n— Ei, cei trei români, mai tăceţi puţin, că nu se înţelege nimic.\nIar unul din noi, întocmai ca şcolarii, răspundeam:\n— Apoi nu e vina noastră, dl. Pogor ne face să râdem.\nAtunci se încingea un dialog între aceşti doi domni spre\nmarea noastră bucurie.\nDl. Negruzzi îi zicea:\n— Pogor, eşti om în vârstă şi nu eşti serios deloc, tu dai\ntotdeauna semnalul scandalului.\n— Parcă tu eşti mai serios, îi răspundea. De altmintrelea tu\ncrezi că a sta cu o mască impasibilă şi a te gândi la cine ştie ce\nalte lucruri înseamnă a asculta? Tu asculţi când stai imobil?\n— Desigur că da.\n— Eu sunt sigur că nu, tu în momentul acesta te gândeşti\nla gheşefturile tale de la biroul de avocatură.\n— Bine, dar eu cum rămân, strigă disperat Vârgolici.\nTăcerea se restabileşte, autorul continuă cu citirea, impresiile\nne mulţumim a le comunica prin strâmbături de gură sau ridi­\ncături de ochi în plafond.\n*\nDar iată că iar sunt nevoit să­mi calc cuvântul şi să fac încă\no mică digresiune.\nEra încă o regulă consacrată la „Junimea” aceea de a nu\nîntrerupe pe cititor cu observaţii sau critici până la sfârşit şi\nnumai la sfârşit avea fiecare dreptul ca să­şi formuleze criticile\nsale, chiar critici de detail.\nAceastă regulă n­a fost admisă şi consacrată decât în urma\nunei violente discuţii timp de mai mulţi ani.\nDouă păreri fusese în luptă, unii pretindeau că criticile de\ndetail trebuiesc formulate în timpul cetirei, fiind la locul lor\nacolo, iar nu în discuţia generală de la urmă. Motivele pe care se\nbazau aceia, dintre care era şi dl. Pogor, erau destul de întemeiate.\nÎn adevăr ziceau ei: într­o poezie sau lucrare lungă, în timpul\ncitirei te izbeşte un cuvânt nepotrivit, o comparaţie falşă, o",
  "inversiune de frază imposibilă, o licenţă poetică scandaloasă,\neste drept ca să atragi atenţia imediat, altmintrelea cum voieşti\nca eu ascultător să ţin minte toate observaţiile de detail care\nmi se sugerează şi să le formulez tocmai la urmă?\nO poezie e frumoasă nu numai ca formă şi idee generală, ci\nşi ca detail. D­stră, cei care sunteţi de părerea contrară, sacrificaţi\ndetaliile generalităţei, căci vă provoc ca să fiţi în stare la urmă\nsă relevaţi toate imperfecţiunile de stil, de formă etc. pe care\nle­aţi observat în timpul cetirei.\nÎn fruntea partizanilor celeilalte idei era dl. Maiorescu.\nEi răspundeau:\n— Este imposibil ca să fie permis a se face critica la fiecare\nvers sau strofă, căci atunci nu se mai poate urmări ideea şi\ndezvoltarea poetului, nici nu­ţi poţi face o idee de valoarea\nintegrală a lucrărei. Observaţiile de detail, în cursul cetirei strică\nefectul poeziei celei mai frumoase. Cât despre detailuri, ori o poezie\ne bună şi atunci ai foarte puţine observaţii de detail de făcut,\nori dacă ai multe, aceasta înseamnă că poezia e mediocră şi n­ai\nnevoie să le formulezi pe toate la urmă, poezia cade de la sine.\nBineînţeles că această părere din urmă a triumfat cu timpul,\nşi „Junimea” avea între altele o calitate: îndată ce se admitea un\nlucru ca consacrat, nimeni nu mai protesta în contra lui, putea să\nfie absurd, dar o dată admis toată lumea se închina. Aşa că societatea\ncea mai turbulentă – căci turbulentă era „Junimea” – o vedeai\nsupusă şi respectuoasă când era vorba de tradiţiile ei.\nDesigur că cei mai neastâmpăraţi şopteau prin unghere, dar nu\nîntrerupeau decât foarte rar şi nu formulau critici care erau interzise.\n*\nCe conţinea critica lui Ştefan Vârgolici, pe care n­o ceti până\nîn capăt?\nEra critică ca să fie critică, fără ca să conţină nimica substanţial.\nVădit că autorul voise să facă şi el ceva în felul criticilor d­lui\nMaiorescu şi făcuse un pastiş palid şi chiar nedrept.\nVârgolici o luase chiar de la început, criticând chiar titlul\nrevistei d­lor Laurian şi Mihăilescu.\nCe înseamnă, se întrebă el, cuvântul de tranzacţie literatură\nşi ştiinţă? Acest termen, adăogea, este juridic şi înseamnă o\nînvoială prin care împricinaţii sfârşesc între ei o neînţelegere născută\nsau previn o neînţelegere viitoare. Era textual definiţia ce o dă codul.",
  "Ce neînţelegere voiesc să evite d­nii Laurian şi Mihăilescu\nîn litere şi ştiinţe? se întreba.\nŞi pe tonul acesta continua senin şi liniştit.\nVârgolici găsea pe urmă că acest titlu este în parte furat din\nenglezeşte, căci la Londra există o revistă Tranzacţii filosofice, şi\ncu o mare naivitate găsea la locul lor la Londra Tranzacţiile filo­\nsofice, pe când nu voia în ruptul capului să admită la noi Tranzacţiile\nliterare.\nAcest fel de critică, dacă o semnalez, este că ea arată starea\nsufletească şi mentală a „Junimei”.\nCe voia „Junimea” în chestia culturală? Voia ca să nu imităm\npe străini în formele de cultură ale lor.\nDe altă parte, când era vorba de mişcarea naţională, de lite­\nratorii noştri, „Junimea” o privea cu dispreţ – şi cel mult dl.\nMaiorescu făcea excepţii pentru patru, cinci literaţi şi scriitori –\nşi tot ea căuta pe cale de traducţii să introducă gustul literaturei\nstrăine, mai cu seamă a celei germane.\n*\nEvident că era o contradicţie în aceste două tendinţi; eu ştiu\ncă contradicţia aceasta se putea foarte bine împăca în formă;\n„Junimea” zicea că dacă este în contra literaturei naţionale, este\nfiindcă aceea este mediocră sau proastă, şi că dacă ea lucrează\na introduce gustul literaturei străine, este că în aceea se găsesc\nlucruri admirabile. Că, de asemenea, dacă ea este pentru limba\nromână aşa cum ne­au dat­o veacurile, e că ea este frumoasă,\nşi că dacă „Junimea” e contra neologismelor, este că acestea\ndes figurează limba. Dar nu e mai puţin adevărat că în ultima\nanaliză, „Junimea” apăra o limbă care nu era încă literară, limba\nnaţională. Însă în acelaşi timp se opunea la introducerea a orice\ncultură generală străină, care ar fi putut­o cultiva, sub cuvântul\ncă sunt importaţii străine, care nu se potrivesc cu gradul de\ncultură al ţărei.\n*\nCritica lui Ştefan Vârgolici contra Tranzacţiilor literare din\nBucureşti nu era altceva decât ecoul acestor credinţe ale „Junimei”,\niar deosebirea fundamentală între şcoala de la Iaşi şi cea de la\nBucureşti rezida tocmai în aceasta.",
  "Şcoala literară din Bucureşti deschisese porţile largi înrâurirei\nstrăine în domeniul intelectual, ea căuta să lumineze spiritul cu\nfelul de material potrivit sau nu gradului nostru de cultură, pe\ncând şcoala din Iaşi s­a văzut mai sus că era contra. Ceva mai\nmult, şcoala literară din Bucureşti avea dragoste pentru mişcarea\nculturală naţională, şi când era vorba ca să judece o lucrare\nnaţională nu punea ochelari nici nu era dificilă, tocmai contrarul\n„Junimei”. De aici ciocniri între aceste două tendinţi.\nAşa, astăzi nu s­ar mai înţelege pentru ce, apărând o revistă\ncu titlul de Tranzacţii literare şi ştiinţifice, cuiva i­ar veni în minte\nca ocupându­se de acea revistă să­i critice titlul. Cine se ocupă\nastăzi de un titlu care îşi dă o revistă sau o gazetă? În genere titlul\nunei reviste rar corespunde conţinutului, aceasta se întâmplă şi\nla titlul multor cărţi precum şi a multor piese.\nAşa, avem actualminte o revistă intitulată Revista idealistă.\nDe ce idealistă? Nimeni nu se întreabă. Avem o alta Semănătorul.\nDacă ar căuta cineva pricina, apoi ar putea să zică că titlul acestei\nreviste este pretenţios; sunt sigur că nu le­a trecut prin minte\nîntemeietorilor un asemenea sentiment. O alta poartă titlul de\nViaţă Nouă. Evident că dl. Densuşianu nu are pretenţia a reînnoi\nmişcarea noastră literară şi ştiinţifică, şi aşa mai departe.\nPe atunci, pe când Vârgolici făcea critica de care e vorba,\nieşeau o mulţime de gazete cu titluri foarte pompoase şi preten­\nţioase: Columna lui Traian a d­lui Hasdeu, Trompeta Carpaţilor,\nDacia literară etc., etc.\nCe găsea deci Ştefan Vârgolici de criticat în titlul Tranzacţii\nliterare şi ştiinţifice? Îl supăra că titlul este luat din englezeşte,\ncăci la Londra există o revistă Tranzacţii filosofice.\nEi şi? Ce mare crimă făcuseră d­nii Laurian şi Mihăilescu?\nŞi dacă există la Londra o revistă Tranzacţii filosofice, de ce doi\ntineri din ţara românească, în lipsa de a găsi un alt titlu, să nu\ndea revistei lor acela de Tranzacţii literare?\nŞtefan Vârgolici îşi dădea seama de micimea acestui fel de\ncritică, cu atât mai mult cu cât, „Junimea” fiind pentru teoria\nfondului şi despreţuind pe acea a formei, critica care o făcea\navea încă şi mai puţină valoare, de aceea el simţeşte nevoia de\na se justifica şi scrie următoarele:\nMulţi vor crede că faptul e atât de neînsemnat în sine, încât nu\nmerită să se ocupe cineva, de dânsul. Am fi şi noi de părerea aceasta,\ndacă rătăcirea n­ar veni dintr­un sistem greşit, ce consistă în a",
  "momiţări pe străini în toate, a lua cu ochii închişi şi a aduce la noi\ntot ce vedem la dânşii, crezând că facem prin aceasta un serviciu\nlimbei şi mărim fondul cunoştinţelor noastre.\nCum vedeţi, sistemul junimist iese în evidenţă; este oprit\ndupă „Junimea” ca un scriitor român să se inspire sau să imiteze\npe străini: ori eşti original în totul, ori traduci. Evident că această\nconcepţie era reacţionară şi greşită.\nCultura se dă şi se primeşte pe toate căile, prin traduceri,\nprin imitaţie, chiar prin plagiat. Pentru cititor este indiferent\nmijlocul pe care autorul îl utilizează, plagiatul priveşte numai\ncinstea plagiatorului, lucrarea lui însă rămâne bună şi folositoare\npentru cititori. Două şcoale cu tendinţe opuse se pot certa cât\nvor pofti pentru tendinţele lor respective, grosul publicului cititor\nse foloseşte şi din una şi din alta.\nDar Vârgolici mergea mai departe cu critica şi continua în\nfelul acesta uimitor:\nNu e destul ca un articol literar sau ştiinţific să fie publicat în altă\nţară pentru ca să fie bun şi pentru publicul nostru, nu toate adevă­\nrurile recunoscute aiurea şi care pot interesa acolo, pot fi prin\naceasta interesante şi pentru cititorii unei foi din ţara noastră.\nAceasta era prea mult, aici Vârgolici îşi exprima ideile sale\nproprii, iar nu ale „Junimei”.\nDe aceea, mai mulţi membri s­au revoltat faţă cu asemenea\nfenomenale idei.\n— Adică cum, strigă Lambrior, ştiinţa nu e tot una peste tot\nlocul? Un adevăr nu e tot adevăr, fie scris în româneşte, fie în\naltă limbă? Apoi adevărurile după categorii? Să mă iertaţi, eu\nnu primesc asemenea lucruri.\n— Şi de când, strigă un altul, a vorbi despre obligativitatea\nînvăţământului este inutil, fiindcă principiul este intrat în legile\nnoastre?\n— Şi de când, am adaus eu, cei de la Tranzacţiile literare trebuie\nsă ceară voie de la Vârgolici şi acesta să le dicteze ce trebuie să\nscrie şi ce nu trebuie să scrie?\nVârgolici se făcuse roşu şi nu ştia ce să mai răspundă.\nDl. Pogor interveni şi el în discuţie.\nCurioasă natură mai era şi a d­lui Pogor. Pe dânsul nu­l\ninteresau în genere discuţiile de la „Junimea” când nu lua el",
  "iniţiativa, de aceea lăsa caracuda să discute, făcând haz de loviturile\ncare se dădeau şi se primeau.\nŞi de astă dată nu zisese nimic, când a văzut însă că noi îl\nîncolţim pe Vârgolici, atunci exclamă râzând:\n— A păţit­o Micenco, negustorul de porci.\nDupă întrerupţia de mai sus, dl. Pogor căpătă vervă şi atunci,\nadresându­se lui Vârgolici, îi zise:\n— Bine, Micenco, adică studiile tale asupra lui Don Quichotte\nşi asupra literaturei spaniole interesează mai mult cititorul român\ndecât un articol a lui Tiberghen asupra învăţământului primar?\n(Printre altele Vârgolici critica ca nefiind la locul lui Tiberghen.)\nFiindcă Maiorescu se leagă de toată lumea şi ştie a le potrivi,\napoi înseamnă că cu toţii să facem acelaşi lucru apropo de toate\nnimicurile?\nVârgolici tuşea şi voia să răspundă, dar n­avea timp.\n— Ia staţi, ia staţi mă rog, strigă dl. Negruzzi. Aici iar un\nparantez.\nDl. Negruzzi făcea pe împăciuitorul de câte ori discuţia se\nînvenina şi lua apărarea celui mai slab, lucru pentru care dl.\nPogor îl zeflemisea tot timpul.\nDe multe ori îi zicea:\n— Bine mă, Jac, în politică tu eşti autoritar, teoria ta este\ncă, când un inferior se ceartă cu un superior, superiorul are\ndreptate, fără a cerceta. Aşa mitropolitul are dreptate faţă cu\nprotopopul, prefectul faţă cu subprefectul etc. Cum se face că\naici, tu sări în ajutorul celui inferior faţă cu superiorul?\nNoi făceam mare haz totdeauna de asemenea execuţii.\nIar dl. Iacob Negruzzi se mulţumea să răspundă:\n— Aceste sunt fleacuri de ale lui Pogor.\nÎnchid parantezul.\nDl. Negruzzi, intervenind, zise:\n— Mă rog, să ne înţelegem, Vârgolici are dreptate, căci etc., etc.\nIar dl. Pogor adăugea:\n— Se înţelege că orice critică în contra altei reviste e bună,\ncăci este ştiut că numai Convorbirile literare sunt serioase şi\nscriitorii lor sunt toţi genii. Ei bine, află de la mine un lucru,\neu nu am citit Convorbirile literare de trei luni, până într­atâta\nele mă plictisesc.\n— Noroc, am adăugat eu, că în aceste trei luni de zile eu\nn­am scris nimica.\n— Ce s­a scris în aceste luni? întrebă dl. Pogor.",
  "— Burlă a făcut filologie indo­europeană şi a dovedit în contra\nlui Hasdeu că cuvântul raţă este de origină indiană.\nPrin chipul acesta, din glumă în glumă s­a uitat ca să se mai\nrevină la critica lui Vârgolici, iar dl. Negruzzi care văzuse că se\nliniştise lucrurile, cu un gest ironic luă din mâinile lui Vârgolici\nmanuscriptul, zicând:\n— Puteţi voi zice orice, aceasta (arătând manuscriptul) înseamnă\nşase pagini din Convorbiri.\n*\nEvident că de multe ori noi eram nedrepţi cu mişcarea literară\ndin Bucureşti, dar fiindcă războiul se declarase, dădeam înainte\nlovituri cum puteam, şi pe drept şi pe nedrept.\nÎn adevăr, nu era zi în care foile din Bucureşti să nu ne atace\nşi să nu caute ca să ne ridiculizeze.\nAşa dl. Laurian desigur că a păstrat ciudă pentru critica în\ncontra Tranzacţiilor literare.\nÎntr­un număr, făcând revista ziarelor literare şi vorbind de\nColumna lui Traian, zicea de astă dată şi Revista contimporană.\n„Pe lângă lecţiunile de istorie, ce dl. Tocilescu dă criticului\nistoric de la Convorbiri etc., etc.” era vorba despre mine.\nAuzi, dl. Tocilescu care îmi dădea mie lecţiuni de istorie!\nDl. Tocilescu era pe atunci un debutant în istorie ca şi mine\nşi scria sub inspiraţia directă a d­lui Hasdeu.\nPoate dl. Laurian nici nu citea răspunsul la critica mea, dar\nfiindcă eu eram de la Convorbiri şi dl. Tocilescu de la Columna\nlui Traian, îi se părea natural ca dl. Tocilescu să aibă dreptate\nfaţă cu mine.\nAlt exemplu.\nDl. Xenopol tradusese din nemţeşte un roman: Rosa cea oarbă.\nA fost destul ca să vadă că romanul este tradus de un colaborator\nde la Convorbiri, pentru ca să­şi bată joc de traducere.\nŞi ce critică în acea traducere? Limba, pe care o crede că e\no schimonositură a d­lui Xenopol. În realitate ce critică? Critica\nlimba moldovenească în care dl. Xenopol tradusese romanul. Îşi\nbătea joc de cuvântul ţintirim, cum se zice în Moldova la cimitir,\ncare e un cuvânt franţuzesc. Se scandaliza de pergamentul scărnav\nşi nu s­ar fi scandalizat dacă ar fi fost pergamentul murdar. Se\nmai scandaliza de schingiuit mare multă vreme, nevrând să ştie că",
  "mare multă vreme este o expresie populară, şi pe lângă că e populară\ne chiar şi frumoasă şi românească.\nDl. Pantazi Ghica, cel mai maltratat din Beţia de cuvinte, după\ndl. Ureche, găsea locul ca să înjure Convorbirile chiar în descrierea\ncălătoriilor sale prin Moldova. Aşa într­un număr vorbeşte cu\ndispreţ de cei de la Bolta rece, ca Eminescu, Bodnărescu etc., şi\nadaugă sentenţios că în ciuda tuturor acestor pigmei vor rămânea\nla posteritate numai poeziile lui Alecsandri şi ale lui Zamfirescu.\nZamfirescu era poetul Revistei contimporane.\nIar dl. Hasdeu scria cam tot pe atunci în Columna lui Traian\nurmătoarele:\nÎn acel moment mi s­aduse numărul Convorbirilor literare, în care\ndl. Maiorescu bătându­şi joc de Bărnuţiu, de Şincai, de Cichindel,\nde Cipariu, de Sion, de Bolintineanu, de toate somităţile cugetărei\nromâne, şi mai ales de poeţi, celebrează cu emfază aşa­numita Noua\nDirecţie, inaugurată – risum teneatis – de d­nii Bodnărescu, Eminescu,\nIacob Negruzzi şi tutti quanti.\nŞi aceste le scrie dl. Hasdeu, care fusese tratat de Convorbiri la\nrândul lui de Aghiuţă. Nu era exact că dl. Maiorescu îşi bătuse joc\nde Bărnuţiu, de Şincai, de Cipariu şi de Bolintineanu, a căror merit\nConvorbirile îl recunoscuse, îşi bătuse joc de Cichindel şi de Sion.\nPe urmă, ia observaţi cum posteritatea consacră sau descalifică\noameni batjocoriţi sau ridicaţi în înaltul cerului de contimporani?\nÎn curentul de animozităţi îndreptate contra „Junimei”, Eminescu\neste nesocotit şi batjocorit, şi cu toate aceste posteritatea l­a\nconsacrat ca pe cel mai mare poet al generaţiei după Alecsandri,\nca pe unicul poet al acelei generaţii, pe când cine­şi mai aduce\naminte astăzi că a fost un Mihail Zamfirescu, poetul.\n*\nSă vorbesc despre poetul M. Zamfirescu.\nAcesta era poetul iubit de la Revista contimporană, el era con­\nsiderat acolo ca un adevărat geniu, tot ce scrie era găsit admirabil,\nversurile lui erau citite şi comentate cu entuziasm. Aşa dl. Pantazi\nGhica, nuvelistul revistei, a făcut şi o nuvelă, Elena cea frumoasă,\npe tema versurilor din Plânsul nopţei a poetului. Eroina aşezată\npe o stâncă aruncă văilor strofele d­lui Zamfirescu, pe urmă se\nmai opreşte, mai gândeşte şi mai declamă încă câteva strofe.",
  "Când cei de la Revista contimporană au voit să se răzbune pe\n„Junimea”, s­au adresat poetului Zamfirescu ca să facă o satiră.\nMuza de la Borta rece este opera lui Zamfirescu.\nAstăzi chiar când vorbesc cu vreunul din aceia, de exemplu\ncu dl. Petre Grădişteanu, d­sa suspină şi zice cu admiraţie:\n— Bietul Zamfirescu, ce mare poet era!\n*\nLa „Junimea”, poetul Zamfirescu nu era gustat deloc. Mai\nîntâi, cenaclul poeţilor îl priveau din înălţimea concepţiei lor\nnebuloase. Bietul Bondărescu avea un surâs de dispreţ când se\nvorbea de acel poet. De multe ori îl întrebam:\n— De ce nu guşti pe Zamfirescu?\nDupă ce stătea un minut, el răspundea:\n— Nici nu cunosc un poet Zamfirescu, cunosc un versificator\nbanal care n­are nici idei nici formă.\nEminescu râdea vorbind de Zamfirescu, şi toată critica lui\nse reducea în râs, nici nu voia măcar să discute asupra acestui\nsubiect.\nNoi ceştelalţi, care nu eram poeţi, păstram oarecare sânge\nrece în aprecieri, dar evident că judecata noastră se resimţea din\nşcoala din care făceam parte. De vreo două ori dl. Iacob Negruzzi\na cercat ca să citească câteva poezii de ale lui Zamfirescu, dar\nnu a reuşit căci la fiecare pas cel din urmă din caracudă îşi\npermitea observaţii, critică şi zeflemele.\nÎn realitate este greu de definit talentul lui Zamfirescu, căci\nnecontestat că avea oarecare talent.\nZamfirescu era din şcoala marilor poeţi romantici, tenebroşi,\nsuspinători şi plângători. În poeziile sale el îşi avea domiciliul\nprin cimitirele cu sute de morminte sau cu unul singur al iubitei\nsale; mai trăia de asemenea prin ruine de vechi castele, conver­\nsaţiile lui le făcea cu morţii, cu strigoii, cu luna, mai cu seamă\ncu luna, pe care o cânta mai în toate poeziile sale. Era din şcoala\nlui Bolintineanu, pe care îl urmează foarte de aproape; are aceeaşi\nimaginaţie fabricată, ca să zic aşa, şi, ca şi acela, neglijează limba\npână întru atâta încât cineva ar crede că la dânsul, poet, limba\nnu era preţuită deloc, foarte puţină inspiraţie sinceră.\nÎn adevăr, ce sentiment de realitate poţi găsi într­un poet\ncare trăieşte într­o lume de visuri, de concepţii supranaturale?\nFoarte puţină variaţie în subiecte, aproape acelaşi formular de",
  "locuţii şi de cuvinte; materialul său poetic prin urmare este\nfoarte redus, redus la cea mai simplă expresie; şi, cu toate aceste,\nZamfirescu nu era lipsit de talent, era ceva care­l făcea să se\ndistingă de alţii.\nCum am spus, la „Junimea” nu era chip să vorbeşti de Zamfirescu,\ndar câţiva dintre noi aveam, am spus­o, o societate istorică în\ncare scop ne adunam o dată pe săptămână, joile. Acolo citeam\nşi discutam unele din poeziile lui Zamfirescu; aproape toate\nerau făcute pe acelaşi calup.\nDe exemplu, luam Plânsul nopţei şi­l comparam cu o altă\npoezie The Spleen şi ne dedeam la următorul crud amuzament\npe socoteala lui Zamfirescu.\nDe exemplu eu începeam a citi strofa întâia din Plânsul nopţei,\nLambrior citea strofa a doua din The Spleen, şi Cernescu strofa\na treia din o altă poezie a lui Zamfirescu, şi continuam aşa câtva\ntimp, până când nu mai puteam de râs, fiindcă strofele, măcar\ncă erau din poezii diferite, se aranjau şi concordau ca şi cum ar\nfi fost o singură poezie pe care noi o citeam.\nDe exemplu, din Plânsul nopţei.\nE un cânt de doliu\nCe se repeţeşte,\nCum răsare luna,\nPână apune în zori.\nCu al frunzei freamăt,\nCare îl însoţeşte,\nŞi cu suspinare\nPlină de fiori.\nUn veşmânt lung şi de doliu\nSe întinde întristător,\nPeste câmpi, ca un linţoliu\nPeste aceia care mor.\nMiezul nopţei încet răsună\nÎn cadenţă repetat,\nEu plâng singur,\nNoaptea e brună,\nDorul meu e necurmat.\nEi bine, cele două strofe din urmă sunt din alte două poezii\ndecât din Plânsul nopţei, însă n­ai putea s­o ştii aceasta, fiindcă",
  "caracteristica lui Zamfirescu era de a descrie generalităţi, fie din\nnatură, fie de sentiment.\n*\nAm spus că luna juca un rol predominant în poeziile lui\nZamfirescu. E drept că ea a jucat şi joacă încă un rol mai în\ntoate compunerile poeţilor noştri.\nDupă ce poetul o cântă în o mulţime de bucăţi, pe urmă îi\nface o invocaţie, care se vede de departe că este inspirată din\nfaimoasa Casta Diva. Nu mă pot opri de a cita vreo câteva strofe,\nca să vadă şi cititorul de astăzi felul talentului lui Zamfirescu.\nINVOCAŢIUNE LA LUNĂ\nO stelă radioasă, a căreia lumină\nÎnvăluie pământul în razele­i cereşti,\nPoeţii te numiră a nopţilor regină;\nEu nu ştiu cine eşti!\nNu ştiu nimic de tine! Când noaptea e frumoasă\nTe văd ca şi o lampă ce arde la altar,\nŞi încet, pe nesimţite, pe calea­ţi azuroasă\nTreci mândră şi frumoasă în voluptuosu­ţi car!\nŞi te contemplu lună din locuri solitare,\nCând dorurile mele mă fac a suspina,\nŞi­ţi spuneam a mea durere, şi lacrămile amare\nîncep a înceta!\nO singură dată poetul se scoboară din regiunile inaccesibile\nale vieţei de morminte, de ruine, de strigoi şi de mirese în haine\nscumpe înţepenite în sicriu, şi atunci simţim o plăcere deosebită,\ncăci Zamfirescu ne apare un alt poet, poet amoros, găsind mai\nuşor cuvintele şi exprimând sentimente uşoare şi drăgălaşe.\nDar lui Zamfirescu îi e ruşine că părăseşte Olimpul, ba chiar\nsimţeşte o remuşcare, de aceea el se grăbeşte a­şi intitula poezia:\nRomanţă realistă, ca să ştie lumea că compunerea sa este un păcat\npământesc, care nu­l poate distrage din cariera sa de poet idealist\nşi eteric.\nEi bine, noi, de la societatea cea istorică, am gustat pentru\nprima oară pe Zamfirescu în Romanţa sa realistă şi ca să vadă cititorii\npe Zamfirescu sub o lumină favorabilă şi sub faţeta aceasta a",
  "talentului lui, am căutat şi am găsit acea poezie în colecţia\nRevistei contimporane, şi reproduc din ea cele patru dintâi strofe:\nROMANŢĂ REALISTĂ\nCând ziua trece, când noaptea vine\nAducând visuri d­amor cu ea\nSpuneţi­mi mie, fraţilor cine\nFace să zboare inima mea?\nNu e nici înger, nu e nici fee\nE o femeie,\nE doamna A...\nEste o brună cu fruntea pură,\nCu părul negru... ochi tot aşa!\nBuze de rouă ş­o mică gură,\nS­o vezi o dată n­o poţi uita.\nEste mai zveltă şi mai uşoară\nCa fulg ce zboară,\nE doamna A...\nO mână albă şi diafană...\nŞ­apoi piciorul şi forma sa!...\nDar mută fie gura profană\nCare va spune de el ceva!\nDar sân?... dar zâmbet? dar... cine poate\nSă spuie toate\nDe doamna A...\nBuclele sale cad în inele\nRotunzi­i umeri a­i inunda...\nDe n­ar fi doamna nopţilor mele\nAş crede o zână sau altceva.\nCorpul ei june se îmlădie\nÎn frenezie\nE doamna A...\nFondul poeziilor lui Zamfirescu este banal, forma neîngrijită\nşi fantastică, şi cu toate aceste se bucura de o mare reputaţie\nla Revista contimporană.\nUn colaborator al acelei reviste, dintre cei mai neobosiţi,\nPantazi Ghica, într­o nuvelă a sa scrie următoarele:\nOdată, pe când nu erau încă drumuri de fier, nici poduri peste ape,\nmergând la Moldova era să mă înec în Trotuş – nu în râu, ci la\nmal – ca românul vechi cu dinţii de papură. Caii se înămoliseră",
  "într­o infectă mocirlă unde să­nfundase trăsura până la tăblii. Atunci –\nadică nu atunci, căci în momentul primejdiei nu mă mai gândeam\nnici la poeţi, nici la poezii – după ce am scăpat din nevoie, mi­am\namintit un cântec care se răspândise în ţară, intitulat: „Mă închin\nmăi neneo cu plecăciune”. Şi în indignaţiunea mea, am adresat ilustrului\nnostru poet Vasile Alecsandri, ca răspuns la:\nDulce ţară şi frumoasă!\nurmătoarele versuri, pe cari le­am rimat într­un moment de sublimă\ninspiraţiune:\nMoldova­i dulce nu am ce spune,\nDar când Trotuşul este să treci,\nŞi chiar la mal stai să te­neci;\nMă închin măi neneo, cu plecăciune.\nŞi oare aceste versuri n­ar merita onorile posterităţei? Cu toate\naceste se vede că poetul Alecsandri fie de gelozie ori de meserie,\nfie de ingratitudine a aruncat inspiraţiunea mea în coşul uitărei, şi\nversurile mele au repausat acolo, între ale d­lui Bodnărescu şi ale lui\nProdănescu, care se ceartă pe muza de la Borta rece.\nDa, toate mor în lume, doamna mea, poeziile mele ca şi ale domnilor,\nBodnărescu, Eminescu, Prodănescu, Vasile Alecsandri şi Zamfirescu au noroc!\npoeziile lor trăiesc, sunt cântate pe toate tonurile, admirate şi lăudate,\npoeziile lor vor trăi pentru că, deşi adevărat este că – „totul moare, totul piere\ndin lume!” – sunt însă lucruri nepieritoare, cari au privilegiul nemurirei.\nŞi domnii de la Revista contimporană îşi permiteau să ne numească\npe noi de la „Junimea” societate de admiraţie mutuală!\nNiciodată noi n­am avut asemenea exagerări de limbagiu, nici­\nodată noi nu ne numeam unii pe alţii: geniali, neperitorii, iluştrii.\nLas de o parte apropierea între Prodănescu şi Eminescu.\nPantazi Ghica fusese prea maltratat de Convorbiri, pentru ca\nsă aibă o apreciare cât de puţin imparţială.\nDar ce ziceţi de Alecsandri comparat cu Zamfirescu, şi Zamfirescu\ncu Vasile Alecsandri şi puşi pe acelaşi picior de egalitate!\nVasile Alecsandri, care era foarte înfumurat şi susceptibil, a\ntrebuit să găsească aceste laude în tovărăşie cu Zamfirescu de\nfoarte prost gust, chiar o necuviinţă, căci nu îţi este permis ca\nsă comparezi un poet cu reputaţie strălucită, un poet drăgălaş,\ncu limbă admirabil de frumoasă, cu gândiri clare şi limpezi, cu\nZamfirescu, care, în Bucureşti, era între altele şi poetul satiric\nfără nici o sare a mai multor ziare umoristice.",
  "Altmintrelea era apreciat Alecsandri la „Junimea”. Dl. Maiorescu\nîn Direcţia sa nouă îi rezervează un loc de onoare aparte şi numai\ndupă aceea vorbeşte de Eminescu şi Bodnărescu.\nNoi, la „Junimea”, de multe ori petreceam căutând în ziarele\nşi revistele bucureştene cum scriitorii se tămâiau unii pe alţii,\ndându­şi epitetele cele mai exagerat de elogioase. Iar în critica\nIstoriei românilor de dl. Hasdeu de multe ori mi­am bătut joc de\nasemenea slăbiciuni necunoscute la „Junimea”.\nDe altmintrelea această deosebire între Iaşi şi Bucureşti se\nexplică şi prin deosebirea de şcoală. Cei de la Bucureşti voiau\nsă urmeze şcoala franceză, a cărei critică se ştie cât este de\ndelicată şi fină, dar ei cădeau în platitudine.\nCădeau în exagerare, puneau, cum se zice, picioarele în farfurie;\nde aici laudele cele mai exagerate pentru un lucru de nimic.\nDin contra, la „Junimea” se adoptase mai mult şcoala germană\nîn critică, evitându­se grosierităţile aceleia. Iată de ce noi nu ne\naruncam epitete de genii, talente mari etc., şi iată de ce ne revoltam\ncă le vedeam aşa de des întrebuinţate în Revista contimporană şi\nîn şcoala d­lui Hasdeu.\n*\nCum am zis, altă dată, multe cusururi o fi avut „Junimea”,\ndar acesta desigur că nu.\nBunăoară iată o chestie care separa pe unii din membrii\n„Junimei” şi de care cititorii se vor mira.\nAşa, astăzi cine se mai îndoieşte oare că muzica este o artă,\nşi încă una din cele mai delicioase, poate acea care impresionează\nmai adânc din toate pe om, şi cu toate aceste la „Junimea” se\ncontesta aceasta.\nDl. Vasile Pogor, susţinut de Lambrior şi alţi câţiva, tăgăduia\nmuzicei calitatea de artă, mai cu seamă de artă cu emoţii inte­\nlectuale şi ideale.\nDe câte ori noi nu ne­am certat pe această chestie, mai ales\ncă printre noi erau muzicanţi, precum dl. Maiorescu care cânta\ndin flaut, dl. Roiu, colonelul Scheletti, un distins muzicant şi\nmai cu seamă pianist etc., etc.\nDl. Pogor îşi formula teoria astfel: O artă trebuie să­ţi dea\nimpresii de plăcere generală şi să­ţi nască idei de oarecare idealitate.\nMie muzica nu­mi produce absolut nici o plăcere, nici o emoţie,\neste o combinaţie de sonuri şi atâta, zicea.",
  "După multe discuţii dl. Pogor a concedat un lucru: că muzica\nîţi dă impresii numai când eşti la masă şi în petreceri cu femeile.\nApoi adăugea:\n— Acesta e pentru mine rolul muzicei, să stai la masă, să\nmănânci bine, să bei bine şi lăutarii să­ţi cânte. În aceste împre­\njurări recunosc că muzica este un fel de artă de ordin inferior.\nLambrior nu făcea nici măcar această distincţie; ca naţionalist\nce era, şi ca unul din cei trei români, el nu înţelegea altă muzică\nşi alte cântece decât cele româneşti de la ţară.\nCând era vorba de muzică occidentală, de clasici, de muzica\nteatrală şi instrumentală, el le contestă orice merit.\nNoi îl întrebam:\n— Care e după tine perfecţiunea artei muzicale?\n— Muzica populară din timpurile cele mai vechi şi până astăzi,\nacea care se cântă fără note şi care n­a fost pusă niciodată pe note.\n— Dar muzica modernă, muzica de compoziţie?\n— Asta nu e muzică, este un fel de juxta­poziţie de sonuri\nfără nici un sens.\nLa toate aceste noi răspundeam prin glume mai mult, căci\no discuţie serioasă, înţelegeţi că nu comporta subiectul.\n— Cunosc, zicea unul din noi, un animal care simţeşte ca şi\ndl. Pogor în muzică, este câinele, sunteţi în bună companie.\nLa care dl. Pogor răspundea cu mult spirit:\n— Apoi şi eu cunosc un animal meloman, măgarul: compania\nlui vă place?\nDar din toate aceste se năştea discuţia asupra unei chestiuni\nfoarte serioase şi anume: dacă omul are natural instinctul muzical,\nsau dacă gustul muzicei se capătă prin educaţie, şi aceasta nu\ncu privire la muzica populară, ci la muzica savantă, artificială,\nadică acea datorită compozitorilor muzicali.\nXI\nArtele la „Junimea”\nLa „Junimea”, chestiile de artă şi literatură primau toate. Se\nfăcea foarte puţină istorie, şi în această materie ideile lui Buckle\nerau acele care dominau.",
  "De altmintrelea mărturisesc că numai sub forma de legi gene­\nrale ieşite din dezvoltarea omenirei şi a civilizaţiei se poate\nconcepe în mod superior istoria, şi Buckle părea acum 30 de\nani a merge pe calea acestui deziderat.\nEste aşa de simplu şi grandios să reduci toate chestiile compli­\ncate a unei dezvoltări de mai multe mii de ani la legi fatale şi\nimutabile, încât îmbrăţişezi imediat ideea.\nAstăzi însă când Buckle este uitat, fără a fi desconsiderat,\nconstat în ce iluzii optimiste ştiinţifice trăiam noi de la „Junimea”\nacum 30 de ani, şi cum neglijam faptele, pentru legi istorice\nimprovizate de un autor de mare talent.\nÎncercarea lui Buckle a fost de atunci reluată din nou pe o\nscară mai înaltă, după ce impulsia fusese dată mult înaintea lui\nBuckle; voiesc să vorbesc de ceea ce se înţelege astăzi sub numele\nde sociologie, de acest nou miragiu a generalizărei şi a stabilirei\nde legi fixe în materie socială.\n*\nDar dacă se făcea puţină istorie, se făcea şi mai puţină filologie.\nFilologia era lăsată pe seama Convorbirilor literare, în coloanele\ncărora se publicau direct articolele d­lor Maiorescu, Burlă, Cihac\netc. Foarte rar am auzit la „Junimea” discuţii de filologie, fiindcă\nîn genere acele discuţii n­au un caracter general.\nDe altmintrelea era un fel de aversiune din partea majorităţei\nmembrilor în contra acestei ştiinţe sterile, fără agrement şi care\nforţaminte ia aere pedantice.\nMi­aduc aminte că, când am început să mă ocup de filologie\nşi s­a aflat de acest lucru la „Junimea”, nu ştiu cine m­a întrebat\ncu mirare:\n— Ce, tu voieşti să te faci filolog?\nŞi eu nu spusesem, afară de lui Lambrior, nimănui aceasta.\nCum aflase cei de la „Junimea” de această înclinaţie a mea?\nPrintr­o indiscreţie a librarului.\nLibrarul prin care comandam cărţi de filologie, crezând că\nnu face nici un rău, spusese unuia de la „Junimea” că făcusem\no asemenea comandă.\nDe altmintrelea, cum am spus­o altă dată, ocupaţiile mele cu\nistoria românilor mă împingeau spre filologie şi spre cunoştiinţa\nlimbilor slave, ba chiar a fost un moment în care dl. Maiorescu,\nministru de instrucţie, era hotărât să ne trimeată pe Lambrior",
  "şi pe mine la Praga, ca să studiem limba slavonă, şi eu primisem\naceastă idee cu plăcere. Când s­a auzit de acest lucru la „Junimea”,\na fost o protestare şi o indignare generală.\n— Pesemne a înnebunit Maiorescu? ne zise dl. Pogor. Ce să\ncăutaţi voi la Praga? Şi ce să răscoliţi cu limba slavonă? Doar un\nlucru puteţi face cu dânsa, să controlaţi traducerile de documente\nale lui Hasdeu şi să constataţi falşurile pe care le comite. Apoi\naceasta e prea puţin, lăsaţi pe Hasdeu la slavona şi falşurile lui.\nDe altmintrelea dl. Pogor, spirit uşor şi râzător, nu credea în\nfilologie şi îşi bătea joc de dânsa cu orice ocazie.\nMi­aduc aminte că într­o seară a intrat râzând la „Junimea” şi,\ndupă ce a râs câteva momente fără să ne spună de ce, apoi zise:\n— Azi am citit una bună, de a voastră filologilor (arătând\npe Burlă). Ştiţi de unde derivă cuvântul Fuchs în nemţeşte? De\nla grecescul αλοπεχ. Şi sunt oameni serioşi care prin schim bări\nfantastice de litere, după ceea ce ei numesc legi, ajung să scoată\nun cuvânt nemţesc dintr­unul grecesc, pe motiv că amândouă\nlimbile sunt ariane şi au o mamă comună.\nVă puteţi închipui cum noi, filologii, am protestat. Burlă pe\ncare noi îl numeam indo­europeanul, fiindcă se ocupa cu filologia\nacestor limbi, a luat cuvântul ca să dovedească că de ceea ce îşi\nbătea joc Pogor este purul adevăr ştiinţific.\nŞi avea dreptate Burlă.\nDar pas să discuţi serios cu dl. Pogor în chestie de filologie\nşi într­o societate prevenită contra filologilor şi filologiei.\nDe multe ori „Junimea” era o adevărată societate de copii,\ncu glume şi cu zburdăciuni copilăreşti.\nDe unde venea mai cu seamă discreditul filologiei la „Junimea”?\nSă vă spun. Pe atuncia dl. Hasdeu părăsise, sau, mai drept,\nsuspendase studiile sale istorice, adică, după ce scosese vreo\ncâteva volume din Istoria sa critică, se aruncase în filologie, materie\nîn care controlul este mai greu, şi încă în filologia limbilor\nindo­europene.\nPrin urmare, rolul meu de critic încetă, căci nu eram destul\nde avansat în filologie ca să­mi permit a mă amesteca.\nDecât cu aceasta dl. Hasdeu nu scăpa nici de „Junimea”, nici\nde Convorbiri.\nEra un specialist printre noi, dl. Burlă, care imediat l­a luat\npe dl. Hasdeu, cum se zice, în primire, şi atunci cititorii Convor­\nbirilor au asistat din nou la o altă ediţie de polemică, însă în loc\nsă fie pe tema istorică, cum o făcusem eu, era pe tema filologică",
  "făcută de Burlă, tot contra d­lui Hasdeu, şi în locul articolelor\nmele interminabile istorice, paginile Convorbirilor fură acoperite\ncu articole tot aşa de interminabile ale lui Burlă.\nÎntr­o seară Burlă vine furios la „Junimea”, având în mână\nun voluminos manuscript.\n— Ce este? îl întrebarăm noi.\n— Este, răspunde, că Hasdeu îşi prea bate joc de filologie,\naceastă ştiinţă pozitivă care are legile ei etc.\n— Bine, zise dl. Pogor, spune acum despre ce e vorba?\n— Iată despre ce e vorba: Hasdeu îşi a permis ca să afirme\ncă cuvântul raţă este de origină albaneză sau elenă (nu îmi aduc\neu aminte bine), iar eu am să­i dovedesc că cuvântul raţă este\nde origină ariană.\nZicând aceste el desfăcu manuscriptul şi, timp de două ore,\nne duse apropo de cuvântul raţă prin toate limbile, indiană,\npersană, celtică etc.\nLa urmă ameţisem cu toţii, citaţiile din tot felul de autori,\nderivaţiile lui filologice, sufixurile şi prefixurile etc. ne dăduse\nla toţi o durere colosală de cap.\nDin când în când noi strigam:\n— Destul, destul...\nBurlă însă furios citea cu pasiune înainte, ameninţând chiar\ncu gestul pe dl. Hasdeu care lipsea.\nCând sfârşi era şi el extenuat, îi curgea sudoarea pe frunte\nşi îi se stinsese glasul.\nDe la acea şedinţă memorabilă „Junimea” a luat în oroare\nfilologia şi pe filologi.\n*\nCeea ce ocupa mai în întregime şedinţele de la „Junimea”\nerau chestiunile de artă şi literatură.\nÎn aceste chestiuni „Junimea” îşi avea ideile sale bine deter­\nminate şi nu ar fi ieşit din ele pentru nimic în lume.\nCând zic arte, să ne înţelegem. Două arte erau mai cu seamă\nrecunoscute, anume: sculptura şi pictura.\nSub dânsele venea arhitectura.\nIar muzica era o artă discutată, după cum cititorii au văzut,\nchestie cu care am făgăduit că mă voi ocupa mai de aproape.\nÎn sculptură şi arhitectură ideea era foarte simplă: sculptura\nera cea antică, arhitectura de asemenea – Venus de Milo şi",
  "Partenonul. Acolo aproape s­a mărginit dezvoltarea acestor arte,\nacolo ele au ajuns la perfecţiune.\nUnii îndrăzneţi cercau să vorbească de arhitectură medievală,\nde acele splendide biserici, în care o imaginaţie variată este pusă\nîn piatră, dându­ţi ideea grandiosului sau cel puţin a colosului,\nprecum şi a castelurilor seniorilor, care, prin acumularea de\npiatră peste piatră, îţi dau ideea de trăinicie şi de forţă.\nEra o încercare zadarnică; „Junimea” nu admitea ca valoare\nestetică decât liniile pure, decât simetria templelor ateniene,\nînlăturând cu dispreţ orice altă formă arhitecturală.\nMai admitea ceva, admitea arhitectura egipteană, piramidele\netc., ca expresiune a puterei şi a veciniciei.\nCând era vorba însă de pictură, atunci ideile „Junimei” erau\ndestul de vagi şi chiar variate. Nu era o doctrină ci mai mult\npăreri; aici discuţia putea avea loc.\nÎn genere „Junimea” înclina pentru pictura Renaşterei italiene,\ndar nu era entuziasmată de aceea epocă. Mulţi iubeau pictura\nflamandă, iar alţii, ca dl. Pogor, adorau pe cea veche germană a\nlui Dürer, Holbein etc.\nDar, repet, nu aveam la „Junimea” un fir conducător estetic\nîn materie de pictură, de aceea, în ce mă priveşte, aveam idei\nconfuze, nu puteam să găsesc o formulă explicativă, căci eu ca\nşi ceilalţi căutam ca să reduc totul la formule.\nCând, deodată, răsfoind cataloagele la librărie, dau peste studiile\nde estetică ale lui Taine anume Arta în Italia, Arta flamandă etc.,\netc. A fost pentru mine o revelaţie şi o scăpare. În sfârşit puteam\nsă am şi eu idei estetice în materie de pictură, puteam să susţin\nşi eu o discuţie în această materie la „Junimea”.\nToată lumea cunoaşte doctrina estetică a lui Taine; el explică\nnaşterea artelor şi dezvoltarea lor prin împrejurările înconjurătoare.\nÎntr­un mijloc social ca acela al Italiei şi sub o climă ca a ei, a\ntrebuit să se nască un Rafael, un Michelangelo, un Tiţian; pe când\nîn clima şi în natura olandeză şi flamandă a trebuit ca pictura\nsă ia o altă formă sub penelul lui Rembrandt, Van­Dyck etc.\nEvident că această teorie a lui Taine nu explică mare lucru,\nevident că mi s­a părut mai târziu teoria lui insuficientă, dar\ncel puţin atunci aveam o teorie.\n„Junimea” nu putea să simpatizeze cu ideile lui Taine şi de\ncâte ori eu le susţineam nu găseam aprobare.\nÎn adevăr, „Junimea” cu ideile ei filosofice metafizice şi cu\nidealul ei asupra frumosului intangibil nu putea ca să guste",
  "teoria lui Taine, care explica arta nu prin sine­însăşi, ci ca fiind\nnăscută din împrejurări înconjurătoare.\nDesigur, pe atunci nu se punea chestia ca astăzi, arta pentru\nartă, dar „Junimea” în tot cazul nu aproba ca frumosul şi perfec­\nţiunea să depindă de împrejurări.\nEra la „Junimea” o teorie generală, anume că o creaţiune\nartistică, oricare ar fi ea, se naşte şi iese din sufletul artistului,\nasupra căruia natura înconjurătoare, prin urmare, nu poate să\naibă decât o slabă influenţă.\nAceastă credinţă excludea, prin urmare, teoria lui Taine, care,\nfie zis în treacăt, nici ea nu explica totul, căci ea trata numai o\nparte a chestiunei, cum se naşte o artă într­o ţară.\nDe altmintrelea, ideea de artă pentru artă, fără a fi formulată\nla „Junimea”, precum este astăzi, era întărită şi prin ideile filo­\nsofice în curs, conform filosofiei germane acreditate atunci şi\nimportate la „Junimea” auzeai pe fiecare membru când discuta\no chestie începând a o divide de la început în două, şi anume: a\nîncepe prin a cerceta lucrul în sine, şi apoi în raport cu împre­\njurările exterioare.\nEra natural deci ca vorbindu­se de artă să se vorbească întâi\nde arta în sine.\nFormula adoptată şi care, cum am spus, consista în a se\nsusţine că orice operă artistică iese din sufletul artistului, dădea\nloc la confuzii şi scene nostime la „Junimea”, când era vorba de\napli carea ei.\nIată o istorioară nostimă.\nLa „Junimea” era şi un pictor de profesiune, răposatul Verussi.\nVerussi nu avea talent de execuţie, dar era un om foarte\ninteligent şi prinsese de pe aici de pe colo oarecare cultură\ngenerală, în tot cazul cunoştea teoria profesiunii sale.\nÎntr­o seară se vorbea de tablourile lui Rafael, precum şi a\naltor artişti, şi nu ştiu care din partizanii artei în sine spunea că\nacele lucrări au ieşit gata din sufletul pictorului italian, apoi\nadresându­se lui Verussi îi zise.\n— Nu este aşa?\nVerussi, care nu voia să­şi dea lămurit părerea, îngăimă câteva\ncuvinte.\nAtunci îndrăzneţul, nu mi­aduc aminte care, îi explică lui\nVerussi cu răutate.\n— Iată un pictor care nu e sigur că o creaţiune iese spontaneu\ndin sufletul artistului!",
  "— Apoi dacă este aşa, trebuie să­ţi spun – adresându­se\naceluia – că vorbeşti de lucruri pe care nu le ştii.\nŞi atunci făcu un mic curs foarte practic şi cunoscut de toată\nlumea.\nIată cam ce zicea în substanţă Verussi:\n— Numai concepţia artistică iese, după cum ziceţi, din sufletul\nartistului, dar această concepţie el nu o poate executa dacă nu\nse serveşte cu mijloace foarte prozaice care sunt indispensabile.\nAdmiri, de exemplu, un tablou a lui Rafael; când zici că acea\ncreaţiune a ieşit din sufletul artistului, te referi la idee, la con­\ncepţie. Dar ai intrat vreodată într­un atelier de pictor ca să vezi\ncum ei lucrează? Dacă n­ai intrat, atunci de ce vorbeşti fără să\nştii? Pictorul în atelier se serveşte de modeluri de femei îmbră­\ncate anume, sau goale, de bărbaţi, de copii, fără de care este\naproape imposibil ca să zugrăveşti figuri pe pânză. Nu poţi\nscoate materialiceşte un cap din suflet, îţi trebuie înainte un\ncap de femeie, de bărbat, de copil, îţi trebuie un trup, chiar când\nzugrăveşti îngeri, chiar când zugrăveşti pe Dumnezeu. Uitaţi­vă\nla tablourile pictorilor Renaşterei, în fiecare Sfântă fecioară sau\nIsus, contemporanii găseau asemănarea modelului care pozase,\nba chiar pictorii unii s­amuzau, ca să pună în scene biblice sau\nevanghelice pe care le zugrăveau persoane în renume pe atunci,\nseniori sau dame mari; fără aceasta nu se poate pictura. Acuma\nte rog să­mi explici cum toate aceste pot ieşi din sufletul artistului?\nLa această apostrofă indignată a lui Verussi, o mare parte\nizbucni în râs.\nIată cum teoriile abstracte şi imaginile aduc erori, de care\ncel întâi practicant într­o meserie îşi poate bate joc.\n*\nToate aceste însă ce dovedeau? Dovedeau că la „Junimea” se\ndiscuta orice chestie, se emiteau, se susţineau păreri greşite de\nmulte ori, dar erau păreri care ridicau nivelul societăţei.\nViu acum din nou la muzică.\n„Junimea”, cum am zis, avea în sânul ei muzicanţi distinşi, avea\nîn prima linie doi compozitori de valoare: pe colonelul Scheletti,\nde la care au rămas multe bucăţi de piano, şi pe Gheorghe\nScheletti, cunoscutul compozitor, una din cele mai delicate naturi\nartistice care am avut noi. În afară de aceştia, erau mai mulţi\nexecutanţi, prin urmare s­ar părea că ar fi neînţeles ca muzica\nsă fi fost pusă în discuţie şi să­i conteste calitatea de artă.",
  "Cu toate aceste se contesta, cum am spus, muzicei calitatea\nde artă.\nDe ce? Completez teoria d­lor Pogor şi Lambrior: o artă\ntrebuie să aibă ca calitate primordială acea de a fi înţeleasă de\ntoată lumea la prima vedere, orice atenian aprecia statuiele din\npieţele publice, oricine înţelegea şi admira liniile armonioase\nale templurilor, care se detaşau în orizontul albastru. Iată de ce\narhitectura şi sculptura sunt arte, ele răspund la năzuinţele\nnaturale ale frumosului sădite în om.\nDe asemenea, pe Omer toată lumea îl gustă şi îl înţelege. La\nOthello toţi spectatorii sunt adânc emoţionaţi fiindcă acolo este\nvorba de sentimente eterne omeneşti. Asta­i artă.\nCând d­ta însă muzicant vii sub pretext de artă şi, lăsând de\no parte instinctul natural al cântărei şi al melodiei, te arunci\nsub pretext de simfonie în împărecheri bizare de sonuri şi într­o\norchestraţie deşănţată, la care eu nu înţeleg nimic, pot eu să\ndau elucubraţiei tale numele de artă?\nEste un sentiment muzical vădit în om, pe acela îl admitem,\nziceau apărătorii teoriii, de aceea admitem cânturile populare,\nadmitem melodii, admitem ce cântă lăutarii la masă, la petrecere,\ndar nu admitem compoziţiile germane şi franceze care se depăr­\ntează de la simţul muzical înnăscut în om.\n*\nPusă chestia aşa, teoretic, ea se putea discuta şi ea conţinea\no mare parte de adevăr.\nDecât unde nu ne înţelegeam era la aplicaţia teoriei, acolo\ndifeream unii de alţii la infinit.\nAşa dl. Pogor era întrebat:\n— Simfoniile lui Beethoven îţi plac sau nu, precum şi toată\nmuzica clasică?\n— Nu, răspundea el.\nLa acest nu, delicaţii muzicali săreau în sus.\n— Cum, nu­ţi plac simfoniile lui Beethoven?\n— Nu­mi plac fiindcă nu le înţeleg.\n— Se poate ceva mai de înţeles decât muzica clasică! exclamau\nadversarii.\nŞi atunci se încingea o discuţie, dacă ceea ce se înţelege sub\ncuvântul de muzică clasică este greu sau uşor de înţeles. (Pe\natunci Wagner încă nu era răspândit.)",
  "În această chestie eram alăturea cu partizanii muzicei, fie\nînsă că pe atunci nu auzisem decât tare puţină muzică, şi aproape\ndeloc muzică clasică, nu puteam să­mi dau o părere.\nMai târziu însă, când am cunoscut şi am auzit mult Beethoven,\nMozart, Schumann, Bach etc., etc., atunci am înţeles că dl. Pogor\nn­avea dreptate.\nAceastă muzică clasică este de o simplicitate fie ca idee muzi­\ncală, fie ca construcţie orchestrală rară, susceptibilă de a fi\npricepută de toată lumea mai mult sau mai puţin cultă, şi mă\nmiram retrospectiv cum se poate ca spirite culte şi delicate să\nnu înţeleagă o asemenea muzică.\nAm continuat şi la Paris o asemenea discuţie cu Lambrior.\nMă duceam regulat, în timpul sezonului de concerte, la con­\ncertele simfonice ale lui Pasdeloup şi luam şi pe Lambrior, mai\nmult cu de­a sila.\nOrchestra executa o simfonie a lui Beethoven, de exemplu,\nSimfonia eroică.\nDupă ce se sfârşea întrebam pe Lambrior:\n— Ei ce zici?\n— Ce să zic, n­am înţeles nimic, ba am înţeles ceva, am\nînţeles marşul funebru.\nMă duceam cu dânsul la Operă la Don Juan.\n— Ei, ce zici?\n— Zic că­mi place rolul lui Leporelo şi al Zerlindei, dar încolo\nnu­mi place nimic.\n— Vasăzică îţi place ceva din Mozart?\nMulţi şi­au bătut joc de faptul că „Junimea” avea idei fixe în\ntoate materiile; noi cei mai tineri ne revoltam chiar foarte de\nmulte ori, căci găseam parti­pris de câte ori ne încercam ca să\ninovăm.\nDl. Negruzzi care era depozitarul, arhivarul ideilor admise\nla „Junimea”, de multe ori într­un limbagiu figurat susţinându­le,\nle expunea astfel:\n— Mă rog să ne înţelegem, zicea d­sa: „Junimea” are un\nnumăr de saltare în care se găsesc etichetate ideile sale. Voieşti\nsă ştii ideile estetice ale „Junimei”, tragi saltarul nr. 1, acolo în\nscurte cuvinte sunt săpate în aramă. Voieşti să ai ideile ei literare,\nsaltarul nr. 2 le cuprinde; vrei să ştii ce gândeşte „Junimea” în\nchestie de filologie, deschide repede saltarul nr. 7 şi îndată eşti\nedificat, şi aşa mai departe.\nNoi îl întrerupeam voind a protesta.",
  "— Nu obiectaţi, fiindcă ştiu mai de înainte ce aveţi să ziceţi.\nAveţi să­mi spuneţi că o societate care are saltare pentru toate\nsoluţiile este o societate cristalizată, incapabilă de a primi idei\nnoi sau a­şi modifica pe cele admise. Aşa este, decât prefer o\nsocietate care are idei în toate, chiar când sunt imuabile, decât\nuna care nu are nici o idee precisă, sau care ar fi în halul lui\nPogor, care îşi schimbă ideile după cea din urmă carte pe care\no citeşte.\nAceste din urmă cuvinte le zicea râzând, căci era de notat că\nmai niciodată dl. Negruzzi nu vorbea mai mult în „Junimea”\nfără să nu se lege de dl. Pogor.\nÎn materie de muzică se înţelege că „Junimea” îşi avea saltarul\nei, muzica era admisă ca o artă; era admis că clasicii germani\nau atins culmea acelei arte. După cum pentru dl. Maiorescu\nsculptura antică greacă a atins înălţimele artei statuare, tot aşa\nBeethoven, Mozart, Schumann, Mendelssohn, Bach etc. au atins\nacele ale muzicei.\nÎn ideea oficială a „Junimei” nu se admitea muzica italiană\nsau franceză; cu mare greutate erau acceptaţi compozitorii con­\ntimporani germani.\nŞi fiind dat sistemul filosofic enciclopedic al „Junimei” nu\nputea să fie altmintrelea.\nDar pe lângă acest saltar oficial, purtând pecetea autentică\na „Junimei”, mai era săltăraşul de care mă ocup, erau câţiva\nrevoltaţi.\nSe înţelege că este imposibil să convingi de frumuseţile muzi­\ncale pe cineva a cărui simţ auditiv e format astfel încât sonurile\nunei muzici îl izbesc dezagreabil. Este mai rău decât a vorbi cu\nun orb de culori, orbul nu le vede, nu le poate distinge, pe când\ncineva refractar muzicei este agasat, suferă teribil auzind muzica.\nCam în această categorie sunt unii oameni care, nu ştiu din\nce cauză, sau ar fi prea lung de spus, sunt refractari muzicei.\nAcest lucru se observă şi la animale. Sunt unele animale\ndomestice care ascultă dacă nu cu plăcere, dar cu indiferenţă o\nbucată muzicală executată dintr­un instrument sau din mai multe;\nse spune că măgarul este dintre acelea. Ceea ce e sigur este că\nmăgarul nu dă semne de iritaţie acustică când aude muzica.\nDin contra, se ştie că câinele este absolut refractar muzicei.\nCu timpul unii se mai obicinuesc, alţii însă rămân rebeli toată\nviaţa, şi sunetul unui pian îi face tot aşa de rău după ani ca şi\nîntâiaşi dată.",
  "Aveam un câine pe care nu l­am putut obicinui cât a trăit\ncu sunetul pianului şi, mai cu seamă, a vioarei. Cum auzea\ncântând venea din a treia odaie şi începea să urle, şi ceea ce era\nmai curios este că nu voia să fugă, el prefera să rămâie şi să\nurle. Toate mijloacele de a­l deprinde fiind zadarnice am început\na­i aplica corecţiuni, ca măcar prin frică să înceteze de a urla;\nam reuşit, dar am reuşit să­l fac ca să nu urle tare, însă urla\nîncet, urla într­însul ca să zic aşa. În adevăr, dacă stăteai lângă\ndânsul nu­l auzeai cum urlă, dar dacă puneai mâna pe botul lui\nsimţeai vibraţiile plânsului interior.\nMuzica de orchestraţie, compoziţiile pentru un instrument\nsau două, în adevăr au o parte artificială creată de artist şi care\nde multe ori nu este înţeleasă, fiindcă nu se poate înţelege decât\ncu o prealabilă pregătire. Muzica cea mare este o chestie de\neducaţie, fără educaţie muzicală această artă rămâne neînţeleasă\nmai mult decât celelalte arte, pentru înţelegerea cărora este\nnevoie de o preparaţie mai puţină.\nPentru ce toată lumea gustă cântecele populare sau cele obici­\nnuite? Lasă mai întâi că ele sunt de o mare simplicitate de\ncompoziţie, dar apoi suntem deprinşi cu ele din frageda copilărie.\nCum să nu înţelegi, să nu guşti cântece cu care urechea ţi­e\ndeprinsă încă din leagăn!\nCine­şi face educaţia muzicală învăţând note, având profesor,\nsau cine măcar trăieşte în mediuri muzicale unde aude multă\nmuzică sau frecventează teatre, concerte etc., acela evident că\ndevine apt a pricepe cele mai complicate orchestraţii. Foarte des\ncopiii de muzicanţi devin muzicanţi ei înşişi.\nMai este încă ceva. Muzica s­adresează la un simţ foarte\ndelicat şi susceptibil, mai delicat decât ochiul; ochiul se deprinde\na vedea totul şi a comunica creierului totul, din contra auzul\neste un simţ mai delicat, mai sensibil decât ochiul. Din această\ncauză ochiul poate vedea statuiele cele mai baroce şi picturile\ncele mai oribile, fără ca impresia de displăcere să fie acută; de\naltmintrelea educaţia lui în lucruri de artă, de arhitectură şi\npictură se poate face mai uşor, toate aceste fiind mai compre­\nhensibile, căci ele prezintă lucruri reale, corp omenesc, scene\ndin viaţa socială, peisagiuri, clădiri etc.\nCu totul altceva este cu muzica: urechea este izbită de orice\ntonuri acute care în complexitatea lor o izbesc dezagreabil. Muzica\nn­are ca material decât sonuri, fără nici un substrat real, prin\nurmare de câte ori ea prezintă urechei nepreparate combinaţii de",
  "sonuri neobicinuite şi în ansambluri violente, de atâtea ori ea\nface o impresie de displăcere, de suferinţă.\nŞtiţi că sunt oameni care nu pot suferi poezia şi care nu sunt\nîn stare mai cu seamă s­audă citită o bucată de versuri?\nDe ce? Fiindcă în citirea unei poezii este un fel de muzică:\nritmul, măsura, rima, toate aceste au un caracter pentru dânşii\nartificial, s­apropie de muzică şi se depărtează de proza vorbită,\nşi cu toate aceste versurile au ca material însuşi cuvintele cu\ncare ne servim în toate zilele, şi ele au totdeauna un înţeles. Cu\natât mai mult o artă ca muzica, care trebuie să­ţi dea impresiile,\nideea, sentimentele şi ceea ce a voit să spună compozitorul,\nnumai prin compoziţie de sonuri.\nUn exemplu izbitor de cum muzica pentru urechile nepre­\nparate este o artă necomprehensibilă, este faimoasa anecdotă\ncu şahul Persiei la Opera din Paris. Probabil că anecdota este\nde la întâiul voiagiu a şahului Persiei, căci de atunci a avut\ntimpul să se deprindă cu muzica occidentală.\nSe dedea o reprezentaţie de gală în onoarea lui. Înainte de a\nse începe spectacolul, muzicanţii adunându­se la orchestră îşi\nacordară încet instrumentele. Ştiţi că, când muzicanţii fiecare\nîşi acordă instrumentul, iese un fel de ansamblu mai mult sau\nmai puţin cacofonic, dacă eşti atent la această operaţie.\nDupă ce muzicanţii acordară instrumentele, reprezentaţia\nîncepu; se jucă primul act. Era una din acele opere unde cântă­\nreţii strigă teribil şi orchestra contribuie întreagă a susţinea\nacţiunea piesei. Cortina cade, şi atunci şahul Persiei este întrebat\ndacă i­a plăcut şi ce bucată i­a plăcut.\n— Mi­a plăcut în adevăr o bucată.\n— Care?\nEvident că nu putea s­o precizeze.\n— A plăcut majestăţei­voastre poate bucata tenorului, adică\na acelui îmbrăcat în haine de război, sau femeia cu voal des pe\nobraz?\nÎn fine, tot felul de întrebări asupra actului întâi.\nIată că muzicanţii încep a­şi acorda din nou în antract instru­\nmentele.\nAtunci şahul Persiei, cu faţa luminată şi mulţumită, strigă:\nIacă asta mi­a plăcut.",
  "XII\nO chestie pe şedinţă\nCeea ce făcea caracteristica „Junimei” era că totdeauna, în\ntoate şedinţele, se discuta o chestie oarecare, şi dacă nu era nici\no chestie la ordinea zilei, atunci se improviza una fără nici o\npreparare, o chestie venită din senin, şi acea chestie pasiona pe\ntoţi şi şedinţa trecea peste miezul nopţei.\nImprovizul şi spontaneul caracterizau discuţiile de la „Junimea”.\nEste o societate de economie politică la Paris din care face\nparte cunoscutul economist Paul le Roy Beaulieu. Membrii acelei\nsocietăţi s­adună o dată pe săptămână la o masă; după masă se\ndeschide şedinţa şi urmează discuţia, însă totdeauna fixează cu o\nsăptămână înainte obiectul discuţiei, aşa că fiecare vine preparat.\nDesigur ca garanţie mai mult pentru seriozitatea discuţiilor,\nşi în chestiuni economice, unde de multe ori e nevoie să se\ninvoace cifre şi tabele statistice, este chiar necesar aceasta.\nÎn discuţiile literare aceasta este de prisos. Când un obiect\nde discuţie se impune improviz, numai cei chemaţi şi preparaţi\npot să ia parte, restul trebuie să tacă şi s­asculte.\nA anunţa mai de nainte subiectul în chestie, de exemplu de\nartă, este aproape inutil, căci ce voieşti ca să prepare asupra\nsubiectului unul care nu este iniţiat în materie; prin urmare\nprepararea mai de înainte poate mai degrabă s­aducă confuzie\nşi turburare în discuţie, cei nepreparaţi căutând din amor propriu\nsă­şi spună şi ei cuvântul lor.\nDar aceasta la „Junimea” nu era o metodă ci era o impulsie.\n„Junimea” era refractară la orice metodă impusă şi la orice dis­\nciplină bazată pe forme.\nMi­aduc aminte că niciodată o chestie nu se discuta, cât de\nimportantă şi pasionantă, două, trei şedinţe consecutiv.\nO chestie care se punea într­o seară trebuia epuizată în seara\naceea cu riscul ca să stăm până la două sau trei de noapte. În\nşedinţa consecutivă nici nu mai era vorba de ea.\nDe multe ori un recalcitrant, care susţinea o părere deosebită\nde a celorlalţi, spunea că data viitoare are s­aducă cărţi şi documente\nîn favoarea tezei sale. În specie, dintre aceştia făcea parte răpo­\nsatul Vârgolici, apoi dl. Xenopol. „Junimea” le striga în cor:",
  "— Ei, adu­le, adu­le să le vedem şi noi acele faimoase documente.\nAceastă provocare să înţelege că punea la ambiţie pe Vârgolici\nsau pe dl. Xenopol.\nÎn şedinţa următoare vedeam pe Vârgolici intrând cu un porto­\nfoliu mare umflat şi cu câteva cărţi legate în pachet pe deasupra.\n— Dar ce ai acolo? îl întrebau din toate părţile.\nŞi glumele urmau una după alta.\n— Ai pe Don Quichotte?\n— Ai pe Lope de Vega?\nO mică paranteză.\nGlumele aceste s­adresau lui Vârgolici fiindcă făcuse studii\nşi în Spania.\nVârgolici, roşu ca racu, răspundea:\n— Nu mai umblaţi cu glumele, am adus cărţi ca să dovedesc\ncă în chestia artei din veacul al XIV­lea...\n— Care chestie?\n„Junimea” uitase chiar discuţiile din săptămâna trecută.\nŞi când Vârgolici voia să redeschidă discuţia, ca să­şi arate\ndreptăţile, nimeni nu­l asculta, chestia nu mai avea interes.\nŞi atunci dl. Iacob Negruzzi striga:\n— Porco, porco, să trecem la altceva.\nVârgolici rămânea cu cărţile şi poate cu dreptatea sa necon­\nsiderată.\nAşa era „Junimea”.\n*\nO dată sau de două ori, cât am fost la „Junimea”, s­a hotărât\nîntr­o seară subiectul unei discuţii pentru data viitoare. Dl.\nPogor a cerut să fie cel întâi înscris, iar mulţi membri, chiar din\ncaracudă, au făgăduit că au să se ocupe de acea chestie.\nDl. Negruzzi care pe lângă că cunoştea saltarele ideilor „Junimei”\nmai cunoştea şi pe membrii ei, exclamă:\n— Aveţi să vedeţi că Pogor are să lipsească de la şedinţa viitoare.\nÎn şedinţa următoare unii membri, care nu erau să ia parte\nla discuţie şi, prin urmare, aveau situaţia plăcută de ascultători\nşi spectatori la o ceartă interesantă, veniră de cu vreme pe la\nopt ore, ora întrunirei „Junimei” fiind nouă de obicinuit.\nSosi ora 9 şi jumătate, dl. Pogor nu s­arată.\nMare râs şi veselie de această lipsă, iar dl. Iacob Negruzzi\nstriga victorios:\n— Nu v­am spus că Pogor n­are să vie!?",
  "Unul dintre junimişti, cel mai ascultător poate, răposatul\nTasu zise:\n— Apoi eu cred ca să înceapă discuţia chiar fără Pogor.\n— Care discuţie? întrebară unii.\n— Discuţia tumulelor romane în Dacia, pe care am admis­o\nîn şedinţa trecută.\n— Cine ia cuvântul? întrebă dl. Negruzzi.\nTăcere.\n— Dar bine, parcă unii au făgăduit că se prepară, între care\nşi Pompiliu? Mirune ai cuvântul.\nMiron Pompiliu foarte încurcat zise:\n— Apoi dacă nu e Pogor aici care este adversarul nostru în\naceastă chestie...\n„Junimea” trecu la altă discuţie.\nPe la 10 şi jumătate iată că soseşte dl. Pogor, cu un volum\nformat mare, în mână.\n— Iată Pogor, în fine.\nDl. Pogor intră foarte vesel, ridică volumul în sus şi zice:\n— Am aici ceva interesant de tot.\n— O carte asupra tumulelor romane? întreabă toţi din toate\npărţile.\n— Ce tumule romane? Aceste sunt chestii de care numai\nMiron Pompiliu merită să se ocupe. Am aici o ediţie admirabilă\na lui Don Quichotte cu ilustraţii de cea mai fină artă.\nMare ilaritate în „Junimea”.\n— Dar bine, măi omule, îi zice dl. Negruzzi, parcă luaşi\nangajamentul să discuţi despre tumule romane?\nAstfel că chestia anunţată cu o săptămână înainte rămase\nliteră moartă.\nXIII\nCreştinismul şi arta\nMulte şi foarte multe chestii şi mai cu seamă de artă s­au\ntratat la „Junimea” şi multe lănci am mai rupt noi tinerii în\ncontra savanţilor literatori cu idei fixe şi înguste, adică în contra\nlui Vârgolici, lui Burlă, lui Eminescu şi alţii.",
  "Erau unii care n­aveau nici o idee în asemenea chestii, dar\nfiind conservatori în materie de artă, ţineau totdeauna cu cei\nde mai sus în contra noastră. Unul dintre aceştia era Bodnărescu,\ncare niciodată nu ne aproba. Deşi nu avea nici o idee într­o\nchestie, însă când era vorba ca să se ralieze la una din părţile\ndiscutante, totdeauna se aşeza în câmpul opus.\nLambrior şi cu mine ne ocupam pe atunci şi de chestiile\nistorice.\nÎn special eu în studiile mele asupra Istoriei române din veacurile\ncele dintâi am avut nevoie ca să­mi dau amănunţit seama de\nsituaţia Europei în evul mediu, începând prin veacul al XII­lea\npână în acela al XIV­lea, şi­mi procurasem un însemnat număr\nde volume care se ocupau de evul mediu, cărţi pe atunci noi\nscrise, nu după metoda lui Michelet şi Edgar Quinet, ci metoda\nserioasă documentată a istoricilor germani.\nPrin urmare, Lambrior şi cu mine aveam o superioritate\nnecontestată în chestie de istorie asupra „Junimei”, a căreia\npunct slab era lipsa de cunoştinţe aprofundate istorice.\nLa „Junimea” teoriile generale admise cu privire la istorie şi\nîn special la evul mediu le pot rezuma astfel:\n— Evul mediu este un timp de întunecime şi de barbarie, el\nreprezintă decadenţa complectă a artei romane şi grece, mai cu\nseamă a sculpturei.\nAceste idei nu erau ale „Junimei” numai, erau ideile curente\na unor autori cu reputaţie care nu studiaseră îndeamănunt acele\nveacuri aşa­zise de întunecime.\nDl. Pogor se ridica mai sus, când adopta ideile lui Guizot,\ncare, cu spiritul său de largă concepţie, stabilise trăsături mari\na filosofiei sale istorice.\nDe aceea, foarte adesea ori aveam discuţii violente în privinţa\nartei, din evul mediu mai cu seamă.\nDl. Pogor, susţinut de Vârgolici, Burlă şi ceilalţi, acuza evul\nmediu şi, mai cu seamă, creştinismul că a ucis sculptura, şi\nargumentarea lor luată din diferiţi autori nu era fără temei.\n— Creştinismul, ziceau ei, propagând ideea de suferinţă, de\nchinuire a trupului în vederea salvării sufletului, a ucis sculptura,\ncăci ideea frumosului, a dezvoltărei trupului omenesc, idee greacă\nşi romană, a dat loc acelei admirabile dezvoltări a statuariei.\nPentru creştini un trup frumos de bărbat şi mai cu seamă de\nfemeie este o profanaţie, este un păgânism, trupul netrebuind să\nexiste decât mizerabil şi schilodit în vederea frumuseţei sufle tului",
  "şi a salvărei lui. Uitaţi­vă la schimonositurile statuielor sfinţilor\nşi a cavalerilor tăiaţi în marmură de pe mormintele lor. A trebuit\nca Renaşterea să reia din nou firul artei romane şi grece, a artei\npăgâne, ca să ne dea din nou sculptură şi pictură.\nEvident că dacă consideri în trăsături generale admirabila\nstatuarie greacă şi chiar romană, comparând­o cu decăderea ce\na urmat în această privinţă aproape o mie de ani, şi când mai\nţii seama că Renaşterea nu a fost decât reluarea firului artei\nantice, evident zic, trebuie să admiţi că epoca de o mie de ani\na fost o epocă de întuneric.\nDar noi, partizanii evului mediu, puneam altmintrelea chestiunea.\nNoi ziceam adversarilor noştri:\n— Ne vorbiţi de sculptura greacă dusă la perfecţiune, uitaţi\nînsă un lucru, că acea perfecţiune este unilaterală. Necontestat\ncă cultul frumosului fizic, adică a trupului omenesc, a atins la\ngreci marginile perfecţiunei, şi chiar după Renaştere până în\nziua de astăzi, cu toată dezvoltarea admirabilă a sculpturei, mai\ncu seamă în Franţa, grecii n­au fost măcar egalaţi când e vorba\nde frumuseţea plastică şi senină. Dar statuariei antice i­a lipsit\nviaţa, mişcarea, emoţiunea pe faţă, i­a lipsit exprimarea senti­\nmentelor. Statuaria antică nu are suflet, are numai frumuseţea\nfizică. Desigur, dacă grecii şi romanii ar fi putut să continue să\ntrăiască în aceleaşi condiţii sociale încă câteva veacuri, statuaria\nar fi intrat şi pe calea exprimărei emoţiunilor şi a vieţei interne\na omului.\nDeja se vede aceasta în ultimii ani ai acelei arte, se găsesc\nstatui de fauni, de satiri, de bacante, în care sculptorul s­a\npreocupat ca să reprezinte în gesturi şi pe faţă emoţiuni, chiar\npasiuni, este mai cu seamă grupul Laocoon, o adevărată capo­\ndoperă în acest sens...\n— Laocoon? întrerupea dl. Pogor, ce vorbeşti de Laocoon ca\nde o capodoperă? Apoi Laocoon este tocmai semnalul decadenţei\nartei statuariei clasice şi senine, este oribil de văzut.\nIar noi ripostam:\n— Desigur că pentru d­voastră Laocoon însemnează deca­\ndenţa, dar pentru noi însemnează că arta statuariei începea a\nse complecta cu ceea ce îi lipsea, adică cu partea sufletească.\n— Eroare, strigau antichiştii, sculptura prin materialul de\ncare se serveşte, marmora, foarte greu de maniat, şi prin imobi­\nlitatea ei naturală, este destinată a nu reprezinta decât forme\nplastice. Este o crimă ca un sculptor să degradeze masca frumoasă",
  "şi senină a unui cap de om sau de femeie, zbârcind­o, sub pretext\nde a face să se exprime sentimente pe ea.\nŞi atunci începea o discuţie animată între noi şi antichişti,\nasupra ce se înţelege prin frumos şi anume: Frumosul este expri­\nmarea liniilor pure, senine, nealterate de nici o emoţie, iar urâtul\nechivalează oare cu o figură energică expresivă şi cam şifonată,\ntocmai din această cauză?\nÎnţelege cititorul cum această temă de discuţie ne ducea\nfoarte departe, fără să ajungem la vreo înţelegere.\nNoi ceştilalţi ziceam:\n— Anticii altfel concepeau ideea frumosului, şi altfel o con­\ncepem noi.\nLa antici, ideea frumosului era simplistă: frumuseţea formelor\nşi a trupului. Chiar îmbrăcămintea foarte sumară împingea la\naceasta. La moderni ideea frumosului este mai complexă; nu\npot lăsa de­o parte o mulţime de elemente, pentru a­mi con­\ncentra ideea de frumos numai în trupul gol sau în formele\nplastice. La moderni, evident că formele trupului joacă încă rolul\nprincipal, dar nu este numai acest element, singur acest element.\nÎn ideea frumosului intră expresia figurei, inteligenţa în ochi,\nîmbrăcă mintea chiar, precum şi mijlocul în care ţi se înfăţişează\no persoană.\nAici iarăşi eram întrerupţi:\n— Cum, d­voastră băgaţi în ideea frumosului şi fustele unei\nfemei?\n— Da, răspundeam, şi fustele, căci ar fi curios ca în toate\nzilele şi în tot momentul, adică cât vedem femei îmbrăcate, să\nnu simţim plăcerea frumosului ci să rezervăm această delectare\nestetică numai când vedem femei goale. Apoi aceasta ar însemna\ncă frumosul este ceva ascuns, indecent şi că trăim cel puţin 12\nore din cele 24 fără să vedem o capodoperă a naturei, adică o\nfemeie goală.\nIar Lambrior cu bruscheţa şi glumele lui cam groase le zicea:\n— A, înţeleg teoria d­voastră estetică, ea îşi poate găsi satis­\nfacţie în oarecare case ospitaliere, unde costumul obicinuit al\nfemeilor este de a fi goale.\nLa această glumă apropo, începeam să râdem cu toţii fără\ndeosebire de partid.\nApoi se relua discuţia: dacă o femeie e mai frumoasă îmbrăcată\ncu gust sau goală? Sau mai bine, când vezi pe stradă o femeie\nşi o găseşti frumoasă, este întrebarea: când îţi dă impresia de",
  "frumos, o iei aşa cum se prezintă elegantă şi cochetă în costumul\nei, sau se face în tine o operaţie iute de raţionament şi de\nintuiţie, aşa că dezbraci mentalminte subit pe femeie de costumul\nei, ţi­o închipuieşti goală şi numai după aceea îţi dai părerea că\neste frumoasă sau nu?\nŞi apoi noi adăugeam:\n— Cei care sunt partizanii frumosului antic trebuie să admită\naceastă din urmă ipoteză. În adevăr, cum poţi aprecia în mod\ncomplect frumuseţile plastice sub costumuri care de multe ori\nle ascund? Grecului antic îi era uşor să le aprecieze de la prima\nvedere, costumul se preta admirabil. Dar la femeia modernă,\ncare trece pe stradă? Vedeţi, prin urmare, că deşi vă declaraţi\ngreci ca idei a frumosului, totuşi fără de voie sunteţi moderni,\nfără de voie admiteţi un oarecare complex în ideea frumosului,\nfără de care nu s­ar explica de ce ziceţi cutărei sau cutărei femei,\npe care o vedeţi trecând pe stradă, că este frumoasă.\nApoi, pe acest teren, discuţia devenea aproape scabroasă. Aşa\nPaicu, filolog, care nu ştiu din ce cauză în chestia aceasta era\nalături cu noi, se sculă în picioare şi zise:\n— Lăsaţi­mă să vorbesc şi eu un minut... Dar să nu­mi ziceţi\ncă prost e Paicu...\nCititorii îşi aduc aminte că acesta era refrenul cu care era\nîntâmpinat Paicu de câte ori voia să vorbească.\nAtunci dl. Pogor striga:\n— Nu, nu­ţi vom zice prost e Paicu... înainte, ci pe urmă.\n— Apoi, vezi că pe urmă, răspundea râzând Paicu, n­aveţi să\nmai puteţi zice, că ce am să spun este o anecdotă.\n— Spune, spune...\n— Iată: eu iubeam odată o femeie, mi­era dragă de înne­\nbuneam şi mi­era dragă mai cu seamă când o vedeam îmbrăcată\ncu o rochie drăguţă şi cu o pălărie care îi stetea foarte bine.\nNe­am împrietenit. Când s­a dezbrăcat n­am mai găsit­o aşa\nfrumoasă. Ea voia să rămâie în pielea goală, atunci i­am zis: „Te\nrog, păstrează­ţi măcar cămaşa”.\nUn huiduit teribil cu râsete a primit anecdota lui Paicu. La\n„Junimea” nu se obicinuia să se povestească asemenea lucruri.\nIar dl. Iacob Negruzzi, adresându­se către „Junimea”:\n— Bine, d­lor, dar ce era să zică Duduca de la Vaslui când\nva auzi că se vorbesc asemenea lucruri la „Junimea”?\n— Până a auzi Duduca de la Vaslui, replică dl. Xenopol,\nîntreb ce are să zică dl. A.D. Holban în Uniunea Liberală, mâine?",
  "Un mic parantez. Dl. Holban era duşmanul neîmpăcat al\nideilor junimiste şi al societăţei „Junimea”. Nu­i scăpa o ocazie\nîn care să nu facă zeflemele în gazeta sa asupra „Junimei”.\nDupă ce Pavel Paicu sfârşi istorioara lui, care dădu loc la tot\nfelul de comentarii, mai mult sau mai puţin decoltate, se stabili\nliniştea.\nErau vreo doi, trei ascultători foarte atenţi la toate discuţiile\nserioase şi care, când se vorbeau lucruri cam scabroase, stăteau\nghemuiţi în fotoliul lor şi cu ochii în jos. Aceştia erau Papa\nCulianu, Melic şi dl. Naum, cei trei pudici, căci după cum erau\ntrei români la „Junimea” erau şi trei pudici.\nDl. Naum era preşedintele pudicilor.\nDl. Naum zise:\n— Dar bine, cum a rămas cu discuţia artei în evul mediu?\nParcă de acolo am plecat ca să ajungem... unde am ajuns?\n— Unde am ajuns, spune? întrebă cu maliţiozitate dl. Pogor.\nDl. Naum dădu din umeri şi tăcu.\n— Ba nu, ripostă dl. Pogor, trebuie să spui unde am ajuns...\nŞi atunci „Junimea” în cor începu a striga:\n— Să spuie Naum unde am ajuns, să spuie unde am ajuns.\nŞi pe urmă iar în cor.\n— Nu­l lăsăm pe Naum, până nu va spune unde am ajuns...\nDl. Naum, roş ca un rac, se scoală în picioare agitat.\n— Aţi ajuns de vorbiţi ca la cişmea.\nMare râs, iar dl. Pogor adaugă:\n— Bravo, pudicule Naum...\nDl. Nicu Ganea, care ţinea totdeauna măsura şi în glume şi\nîn lucruri serioase, zise:\n— Ba zău, întreb şi eu ca Naum, de unde am plecat? De la\nce discuţie am început?\nVârgolici răspunse:\n— Nici eu nu ştiu, dar să spuie Panu.\n— Să spuie Lambrior, adaugă un altul.\nNoi eram deprinşi cu asemenea scene la „Junimea”. De multe\nori se începea o discuţie şi dacă intervenea povestirea unei\nanecdote şi era hazlie apoi se făceau atâtea glume apropo de\nanecdotă încât chestia în discuţie se părăsea de la sine, ba chiar\nera imprudent pentru cel interesat să o reamintească, căci îşi\natrăgea vreo ironie sau vreo maliţiozitate.\nDe aceea, noi care ştiam asemenea lucru, am luat un aer\nsurprins şi am răspuns:",
  "— Dar nici noi nu ştim despre ce era vorba.\nAcest răspuns a încurcat pe maliţioşi, şi atunci dl. Negruzzi\nzicea:\n— Mi se pare că era vorba de arta în evul mediu, arta pe\ncare Lambrior şi Panu o pun deasupra celei antice.\nŞi începu să râdă.\n— Ba mă iertaţi, răspunse Lambrior, noi niciodată n­am\nsusţinut aceasta; ceea ce susţinem este că nu toată arta se\nconcentrează numai la greci şi că nu mai este alta. Poate să fie\nchiar artă mai inferioară dar mai este şi alta, lucru ce dumnea­\nvoastră contestaţi.\n— Dovediţi, întrerupe dl. Pogor, puindu­şi picioarele pe masă.\nMulţi cititori se vor întreba: ce însemnau aceste manieri?\nUn om într­o societate literară, faţă cu 40 de alţii, să­şi pună\nîntr­un moment dat picioarele pe masă? Ce necuviinţă! trebuie\nsă­şi zică unii; nici la crâşmă nu se fac asemenea lucruri!\nAşa era la „Junimea”, şi nimenea nu găsea asemenea acte ca\nmojiceşti sau ca o ofensă adusă societăţei.\nFiecare făcea ce voia, dar nimenea nu gândea să ofenseze pe\nceilalţi. Era o cordialitate şi o libertate de manieri de care nimeni\nnu se supăra, fiindcă intenţia nu era niciodată ofensatoare.\nCând dl. Pogor îşi punea picioarele pe masă, acest lucru îl\nfăcea cu atâta curăţenie de suflet, cu atâta gaminărie şi era aşa\nde semnificativ, încât toată lumea râdea dar nu se supăra. Noi,\ncei vechi de la „Junimea”, făceam haz, cei noi se cam scandalizau,\niar unii veniţi pentru prima oară se indignau şi nu mai puneau\npiciorul la „Junimea”.\nSe înţelege că glumele curgeau ploaie la asemenea ghiduşii\nale d­lui Pogor.\n— Oare de ce dl. Pogor şi­a pus picioarele pe masă? întreba\ndl. Ganea râzând.\n— Pentru ca să dovedească, replica cu un aer serios dl. Negruzzi,\ncă la dânsul picioarele sunt mai mult decât capul şi că gândeşte\ncu picioarele. Căci ştiţi că un om când gândeşte îşi razămă\ncoatele de masă, cu capul în mâini. Pogor îşi razămă picioarele.\nDl. Pogor râdea, şi ca semn că înţelege gluma, lua o pernă\nde canapea şi o arunca în dl. Negruzzi.\nCând era dl. Maiorescu de faţă, gluma nu continua mai departe,\ncăci zicea:\n— Porco, porco!",
  "Şi şedinţa continua.\nMulţi din cauza unor asemenea glume nu au putut să se\naclimatizeze la „Junimea”, oameni de mare valoare şi foarte utili\nacelei societăţi.\nAşa dl. Dimitrie Sturdza.\nCând am intrat în „Junimea”, era o legendă care se comunica\nnoilor veniţi, de încercarea d­lui Sturdza de a intra în „Junimea”\nliterară şi de indignarea cu care, după vreo două şedinţe, n­a\nmai revenit.\n— Închipuieşte­ţi, ne povestea dl. Negruzzi, ce a păţit bietul\nDimitrie Sturdza. Iubitor de muncă şi găsind o gazetă ca Convor­\nbirile unde să­şi publice lucrările, Sturdza a voit să fie membru\nobicinuit. Maiorescu i­a servit de aducător.\n— Adică de intermediar, replica dl. Pogor.\nDl. Pogor nu a zis cuvântul tocmai de intermediar, a zis un\naltul de... mijlocitor.\n— Vine bietul Sturdza într­o seară, mititel şi modest, şi cu\no servietă umflată sub braţ. În seara aceea tocmai se întâmplase\nca Pogor să fie în hachiţele lui, iar Paicu mai prost decât totdeauna.\nPaicu nu ştiu cu ce ocazie începe a spune o anecdotă măscări­\ncioasă. Pogor îi ţinea isonul, iar „Junimea” făcea un haz nebunesc.\nBietul Sturdza, aşezat într­un fotoliu într­un colţ, stătea cu ochii\nîn pământ. Îşi strângea portofoliu, şi nu ştia ce continenţă să\naibă. În zadar dl. Maiorescu voia s­aducă discuţia pe o temă\nserioasă. Imposibil, Pogor avea draci. Şi cu cât noi eram mai\nserioşi, cu atâta d­sa era mai nebun. Sturdza adusese un articol\nde numismatică. Din nenorocire, numismatica nu era gustată la\n„Junimea”, aşa că atitudinea „Junimei” era cam în doi peri. Pe\nla 11 jumătate Sturdza a plecat, iar eu când i­am făcut reproşuri\nlui Pogor şi celorlalţi de nebuniile lor, ei mi­au răspuns în cor\nadagiul societăţei: entre qui veut, reste qui peut. A doua zi am\nîntâlnit pe Sturdza, el mi­a zis:\n— Societatea d­voastră e foarte frumoasă şi utilă dar se vorbesc\nacolo lucruri cam... necuviincioase. Prefer publicaţia societăţei,\nConvorbirile literare.\nŞi în adevăr aşa fuse. Dl. Sturdza a mai venit, mi s­a spus,\no dată sau de două ori, dar pe urmă n­a mai venit.\n— Acolo se spun prea multe măscărele, zicea către cei care­l\nîntrebau de ce nu se mai duce la „Junimea”.",
  "*\nCând îşi punea dl. Pogor picioarele pe masă? În zilele când\nvoia să demonstreze în contra unei teze şi când era slab în\nargumente. Prin urmare, când Lambrior a luat cuvântul ca să\narate că şi evul mediu a avut o artă, atunci dl. Pogor, care era\npână la gât înfundat în clasicismul antic, şi­a pus picioarele pe\nmasă în semn de protestare.\nDiscuţia asupra artei antice, bineînţeles, trăgănată de la o\nseară la alta conform tradiţiei „Junimei”, n­a mai avut loc.\nDar la „Junimea” o discuţie întreruptă reîncepea cu o altă\nocazie, fără ca cineva să se aştepte la aşa ceva.\nAşa s­a întâmplat şi cu această chestie.\nNoi, partizanii artei în genere în toate veacurile şi pe toate\nlatitudinele, eram indignaţi de tirania clasicilor care voiau să\nreducă arta numai la un mic petic de pământ numit Grecia şi\nnumai la un infim spaţiu de timp de pe acel petic. Prin urmare\nîi pândeam pe aceşti exclusivişti şi pândeam în acelaşi timp\nocazia ca să ne luăm revanşa căci era admis, cum am spus, la\n„Junimea” că arta nu a existat decât la greci, iar pictura numai\nla italieni în timpul Renaşterei.\nAceste erau saltarele „Junimei”, a cărora chei le păstra cu\nscrupulozitate dl. Iacob Negruzzi.\nXIV\nIdeile religioase ale „Junimei”\nIată cum ni s­a prezentat ocazia.\nAici trebuie să fac un parantez, căci fără paranteze nu pot\nţinea firul istorisirei.\nCare erau ideile religioase ale „Junimei”?\nEle erau foarte variate şi foarte caracteristice. Ele se resimţeau\ndin diferite izvoare de cultură iar nu de educaţie.\nÎn genere religia este o chestiune de educaţie. Capeţi o creş­\ntere serioasă într­un sens religios, rămâi adeptul acelei religii\nîn temă generală. Aşa se explică continuitatea credinţei, cel",
  "puţin aparent; foarte puţini se gândesc să se revolte în contra\nunei doctrine primită din frageda copilărie. Se citează Voltaire\nca revoltându­se în contra doctrinei creştine. Este o eroare. În\nfond Voltaire, Rousseau, Volnay etc. sunt creştini monoteişti,\nei au fost revoltaţi în contra practicei şi a formulei creştine.\nO pătură oarecare din ţară, din care a făcut parte şi „Junimea”,\nface o mică excepţiune.\nÎn genere nu se dă o educaţie sistematică şi dominantă creş­\ntinească la noi în ţară. Acest lucru este un neajuns pentru cei\nmulţi, este un mare avantaj pentru cei puţini.\nNu am vreme să mă explic, căci discuţia chestiei m­ar duce\nprea departe.\nE destul să spun că pentru foarte mulţi oameni culţi din ţară\nde la noi, chestia religioasă nu este o chestie de educaţie ci o\nchestie de cultură, credinţele noastre religioase nu sunt deter­\nminate prin educaţia ce o primim ci mai cu seamă prin cultura\nla care ne adăpăm.\nLa „Junimea” acest adevăr reieşea mai clar.\nDe aceea, ca doctrină filosofico­religioasă, erau foarte puţini\ncreştini. În adevăr, foarte puţini îmbrăţişau doctrina şi filosofia\nexpli cărei fenomenelor fie cu privire la om, fie cu privire la\nlume; toate celelalte doctrine filosofico­religioase aveau mai\nmultă trecere.\nAşa, cei care îşi făcuse studiile în Germania, precum Eminescu,\nBodnărescu etc., erau panteişti.\nSe ştie ce este panteismul: este recunoaşterea universalităţii\nlucrurilor în lume ca Dumnezeu, este natura divinizată, Dumnezeu\nnu e nicăierea dar e în toate părţile. Pe atunci această filosofie\nera în favoare în Germania.\nDl. Pogor era budist. De când citise doctrina lui Sakya­Muni\ndevenise un budist înfocat, iar Nirvana, adică ideea că totul se\nconfundă la urmă în neant, îl înduioşa peste măsură.\nDl. Maiorescu trecea drept ateu din prelegerile d­sale, căci\nla „Junimea” nu s­a explicat niciodată în această chestie; deci\nrezulta un lucru nu tocmai definit, care ar putea fi precizat prin\ncuvântul de necredincios. Nu avea însă o doctrină.\nEu eram pozitivist, adică îmbrăţişam filosofia lui Comte şi Littré.\nEram câţiva liberi­cugetători.\nŞi foarte puţini creştini, între care d­nii Naum şi Ştefan Vârgolici.\nErau unii care erau balotaţi de toate aceste credinţi diverse\nşi nu ştiau nici ei singuri ce să creadă.",
  "Nota dominantă cum vedeţi era necreştină.\nAcest lucru făcea scandalul la mahala şi între fracţionişti,\npartidul liberal pe atunci din Iaşi.\nAteismul d­lui Maiorescu (ateism pe care d­sa nu l­a formulat\nniciodată în mod categoric) era tema de combatere contra „Junimei”.\n— Nişte oameni, ziceau fracţioniştii, care n­au nici măcar\nDumnezeu, care sunt prin urmare contra moralei, aceşti oameni\ntrebuiesc puşi la indexul societăţei.\nOarecare fapte nenorocite cu privire la ordinul moral, exploatate\ncu abilitate de duşmanii „Junimei”, confirmau, în aparenţă numai,\naceastă părere.\nLimbagiul liber şi cam decoltat cum se obicinuia la „Junimea”,\ncredinţa că arta şi literatura n­au patrie, contribuiau încă la\nînveninarea campaniei, în care se exploatau toate aceste lucruri\ncontra „Junimei”.\nNumai creştină nu era această societate, unde discuţiile nu\naveau de criteriu şi de stavilă decât domeniul vast al ştiinţelor\nşi al raţiunei. De aceea, puţinii creştini religioşi ca d­nii Naum\nşi Ştefan Vârgolici aveau o situaţie foarte modestă.\nAm auzit la „Junimea” discutându­se toate religiile din lume,\nşi cum am spus, toate aveau partizani, numai cea creştină nu­şi\navea apostolul şi apărătorul.\nDe altmintrelea niciodată nu se făceau discuţii din punct de\nvedere al practicei unei religii, ci din acela al filosofiei ei, şi era\nun lucru asupra căruia cu mici excepţiuni căzusem de acord cu\ntoţii, şi anume că, ca morală, budismul este superior moralei\ncreştine, în islamism monoteismul e mai pur, iar păgânismul\neminamente propriu a crea opere de artă în toate genurile.\n*\nAm zis că erau şi câţiva liberi­cugetători. Între aceştia eram\nşi eu la început, şi fiindcă e vorba de amintiri, să­mi dea voie\ncititorii să vorbesc de faza liberei mele cugetări.\nN­am fost niciodată din mica copilărie credincios. Părinţii\nmei nu mă îndemnau să mă duc la biserică. În liceu intern fiind,\na trebuit să mă duc duminicile la leturghie, dar nimic nu mi­a\ndeşteptat interesul, aşa că, ca toţi ceilalţi elevi, din momentul\ncând intram în biserică sub privegherea pedagogului, deja şi\nîncepeam a mă gândi ca să ies cât mai curând.",
  "Până prin clasa a treia a liceului nu m­am gândit niciodată\nla problemele filosofiei creştine, eram prea tânăr şi mijloacele\nde cunoştinţi îmi erau prea restrânse.\nÎn clasa a treia am început a putea citi franţuzeşte, şi nu­mi\naduc aminte sub ce impulsie deodată m­am trezit în mână cu\nuvraje de­a lui Voltaire şi Volney.\nEra deja începutul emancipărei mele de copil.\nDar iată că ajunge zgomotul până în internat de o carte\nextraordinară, de unul Renan, care distruge legenda cum că Isus\nChristos a fost fiul lui Dumnezeu. M­am repezit la un librar şi\nam comandat la Vie de Jesus. A fost pentru mine o revelaţiune\nşi zguduire puternică a felului meu de a concepe religia.\nDin acel moment n­am mai crezut în minunile şi în toată\npartea supranaturală a tuturor religiilor, începând cu acea creştină.\nO mare, ba chiar decisivă influenţă asupra credinţelor mele\nreligioase a avut studiul geologiei. Noi, care învăţasem că lumea\nexistă de şapte mii de ani, când am văzut ştiinţificeşte dovedit că\natât pământul cât şi omul trăiesc de sute şi sute de mii de ani,\natunci ne­am lămurit complect ceea ce era încă confuz în capul\nnostru.\nMi­aduc aminte că se formase în clasă două tabere: tabăra\ncredincioşilor mai numeroasă, însă nu din băieţii buni, şi tabăra\nnecredincioşilor din vreo şase, şapte care erau în fruntea clasei.\nLuni întregi am discutat între noi, pot zice zi şi noapte, căci\nseara după ce se stingeau lămpile în dormitor, culcaţi în paturile\nnoastre discutam până la unu sau două.\nCa să nu lungesc vorba, prin clasa a şaptea eram perfect ateu\nîn sensul creştin.\n*\nŞi aici vin la ceva caracteristic şi instructiv şi astăzi pentru mulţi.\nCărţile de doctrină şi de filosofie pe care le citisem până\natunci reuşiseră a dărâma întregul edificiu filosofic creştin. Dar\ncu ce îl înlocuisem? Cu nimic propriu­zis. Aveam idei generale\nimperfecte, aveam foarte puţine explicaţii ştiinţifice, dar din\naceste nu puteam să­mi creez un alt sistem de credinţă. Acest\nlucru este şi astăzi cu desăvârşire greu, aproape imposibil.\nDin acest amestec de sisteme dărâmate şi de alte neclădite\ns­a născut în mine libera­cugetare, după un anume puternic\ncurent care pe atunci domina în Franţa.",
  "Iată­mă deci liber­cugetător.\nCum practicam eu aşa­numita doctrină? Căutam să rezolvesc\nchestiunile după puţinele mele cunoştinţi în puterea raţiunei,\nexcluzând tot ce intra în felul vechi de a interpreta şi a explica\nfenomenele.\nDar aceasta nu mă satisfăcea deloc, căci mă surprindeam ade­\nseori rezolvând două chestii analogice cu două metode deosebite\nşi ajungând sub impresia momentului la concluziuni disparate.\nLibera­cugetare era când ateismul, era când budismul, era\ncând ştiinţa, era când neştiinţa.\nŞi atunci s­a întâmplat să­mi cadă în mâini Sistemul de filosofie\npozitivă a lui Auguste Comte precum şi uvrajele comentatoare\nale acestei filosofii de Littré. Şi îndată totul s­a lămurit în capul\nmeu. Am înţeles că libera­cugetare nu înseamnă nimic, căci poţi\nsă fii liber­cugetător fără să fii om de ştiinţă şi fără să subordonezi\nraţionamentul tău metodei ştiinţifice.\nAm renegat libera­cugetare şi am devenit pozitivist.\n*\nEvident că şi filosofia pozitivistă nu răspunde la cerinţele\ncomplecte a unui om, dar era pentru mine pe atunci mult supe­\nrioară liberei­cugetări.\nPe un filosof pozitivist îl poate oricine bombarda cu sute de\nchestiuni, la care el e mărginit să răspundă numai un lucru:\nŞtiinţa n­a rezolvit încă cutare chestiune, prin urmare nu mă\npot pronunţa de vreme ce doctrina mea mă împiedică ca să mă\nhazardez şi chiar să fac ipoteze într­un domeniu care nu e acel\npozitiv al cunoştinţelor sigure omeneşti.\nDar cel puţin cu pozitivismul ai un criteriu, îngust, mic,\nincomplect, dar ai unul; pe când cu libera­cugetare, ce criteriu\nai? cu ce material te serveşti ca să cugeţi liber?\nŞi aici mai deschid un parantez mai mic, de actualitate.\nUnii din cititori poate ştiu că în vara aceasta a avut loc la\nParis un congres al liberei­cugetări. Am urmărit cu interes dezba­\nterile şi de multe ori am făcut un mare haz.\nErau la acel congres câţiva oameni de bun­simţ. Unul din ei\na pus congresului întrebarea: ce este libera­cugetare? ce este un\nliber­cugetător?\nŞi lucru hazliu, care condamnă libera­cugetare şi care con­\ndamnă congresul, este că nimeni n­a ştiut să facă o definiţie,",
  "ba chiar nimeni nici nu s­a încercat, şi toţi au întors dificultatea\nrăspunzând cu fraze sau cu încriminări.\nDe altmintrelea, în ziua de astăzi libera­cugetare nu mai este\no doctrină, sau dacă ea este încă una, ea se reduce la o protestare\nîn contra eresurilor şi ideilor religioase.\nÎnchid amândouă parantezele. Şi cel mare şi cel mic.\nXV\nIarăşi chestie de artă\nAm lăsat în suspens o chestie de artă care ne diviza pe noi\ncâţiva de restul „Junimei”. Am povestit cum clasicii de la „Junimea”\nnici nu voiau s­audă de arta medievală.\nDar ideile unilaterale şi absolute se combat de la sine prin\nînsuşi intransigenţa lor, iar cei care le susţin, fără de voie în\naltă ocazie recunosc că au mers prea departe.\nAşa s­a întâmplat şi cu chestia care ne dezbina. Trecuse câteva\nsăptămâni de când cu discuţia asupra artei medievale, cu toţii\no uitasem, eram preocupaţi de polemicile cu gazetele din Bucureşti,\ncând într­o seară – „Junimea” era la dl. Pogor – după ce ne\nadunasem mai toţi, dl. Pogor strigă:\n— Apropo, am să vă arăt un uvraj de tot interesul.\nTrece în o sală de bibliotecă şi aduce un volum frumos in­folio\ncu planşe admirabile.\n— Ce este aceasta? întrebară mai mulţi.\n— Este uvrajul lui Leduc asupra arhitecturei din evul mediu,\nrăspunde dl. Pogor. Ia uitaţi­vă ce bogăţii de formă arhitectonice,\nautorul arată cum s­a născut ogiva, cum s­a aplicat rozacele,\niată ce forme armonioase şi adânci a bolţilor...\nCu toţii înconjurarăm masa şi admiram bucată cu bucată\ncatedralele, castelurile, mânăstirile etc.\nLambrior şi cu mine schimbarăm o căutătură, apoi luând un\naer despreţuitor, Lambrior zise:\n— Ce mai priviţi la barbariile şi sălbătăciile aceste, aceasta\neste o artă informă, arhitectura aceasta e compusă din piatră\npeste piatră aproape ca piramidele.",
  "Toţi se uitară la dânsul, eu nu am mai putut să mă stăpânesc\nde râs, şi am început a râde cu poftă.\n— A, am zis, vasăzică veniţi la vorba noastră, vasăzică evul\nmediu a produs ceva, pe care în momentul acesta admiraţi şi a\ncărui existenţă până acum o negaţi.\nToţi începură a râde uitându­se la dl. Pogor apărătorul clasicis­\nmului antic.\nDl. Pogor avea o calitate: când era prins într­o chestie oarecare,\nrecunoştea cu graţie greşeala, foarte rar avea încăpăţânări, de\naltmintrelea avea un fel de mobilitate de spirit cu care era com­\npatibilă orice schimbare de idei.\n— Dar cine a negat vreodată, răspunse râzând, că evul mediu\nnu a avut o arhitectură grandioasă, însă numai arhitectură, nimic\naltceva.\n— Vasăzică am câştigat ceva, răspunserăm noi, recunoaşteţi\ncă evul mediu are cel puţin o artă, arhitectura.\nMai trecură vreo două, trei săptămâni, şi dl. Negruzzi veni\nîntr­o seară cu un voluminos manuscript şi ne zise:\n— Bine, pesemne unii oameni când n­au treabă, nu s­apucă\nmăcar să­şi piardă timpul cu lucruri folositoare. Un erudit al\ncărui nume nu­l spun, a venit şi mi­a dat acest manuscript ca\nsă­l public în Convorbiri. Ghiciţi ce cuprinde! Un studiu asupra\nlui Chateaubriand. Ce interes poate să aibe un asemenea studiu\npentru cititorii Convorbirilor.\nŞi de la aceasta se lua vorba despre Chateaubriand şi operile\nlui. Unii erau pentru, alţii erau contra, unora le plăcea Atala,\naltora Cel din urmă Abenseraj, toţi recunoşteau că Chateaubriand\neste un admirabil prozator, aproape un poet.\nVârgolici, în calitate de normalian, se amestecase în discuţie,\nşi, între altele, spuse:\n— Mie din toate operile lui îmi place Le Génie du Christianisme.\nAcolo Chateaubriand a făcut o alegere măiastră pentru a demonstra\nceea ce­şi propunea, adică geniul sublim al creştinismului, atât\nca morală înaltă cât şi ca bogăţie poetică.\n— Vasăzică, întreb eu, găsiţi multe bucăţi în adevăr poetice\ncu caracter creştin?\n— Desigur că da, răspunde Vârgolici, cine a negat vreodată\naceasta?\n— Cine a negat­o? replică Lambrior. Apoi aţi negat­o d­voastră,\ncând aţi susţinut seri întregi că creştinismul a avut de efect",
  "decăderea artei şi a poeziei, suprimând formele frumoase şi\ntorturând sufletul senin păgân!? Ce, nu vă mai aduceţi aminte?\nIarăşi râsete. Dl. Pogor uitase chiar o asemenea discuţie.\nNumai câţiva recalcitranţi, precum Bodnărescu, Miron Pompiliu\nşi alţii, încercară să mai susţie contrariul.\n— Noi am vorbit de sculptură iar nu de poezie, şi cu privire\nla sculptură şi astăzi suntem de aceeaşi părere...\nIată cum, încetul cu încetul, „Junimea” revenea la idei mai\njuste, părăsind intransigenţa doctrinelor clasice. Întâi recunoştea\nca artă medievală arhitectura, pe urmă admitea că creştinismul\ne compatibil cu poezia, şi aşa mai departe.",
  "Partea a IV­a",
  "I\nContinuarea luptei\nîntre Iaşi şi Bucureşti\nSă relevez o particularitate asupra felului cum acest război\nde vreo zece ani s­a dus de noi de­o parte, şi de Bucureşti de\ncealaltă.\nDin partea Convorbirilor, îndată ce unul din noi prindea pe\nun bucureştean cu vreo prostie, cu vreun act de ignoranţă sau\nde declamatorie patriotică, scria un articol în Convorbiri, arăta\nprostia, indica ignoranţa, şi după răspuns şi replică totul era\nsfârşit. Convorbirile nu se mai ocupau nici de autor nici de lucrarea\nlui, polemica era închisă, şi dacă se deschidea, aceasta se făcea\ncu o altă ocazie, cu alt scriitor, cu altă lucrare.\n„Junimea” se mărginea a face pur şi simplu critică, şi numai\ndin când în când polemică.\nRolul unui critic se mărgineşte în a se ocupa de o lucrare şi\na­i arăta defectele, iar nu a transforma critica într­o diatribă\ncontinuă de toate zilele.\nÎn Bucureşti nu se urma astfel. La criticile noastre, bucureştenii\nrăspundeau cum era şi dreptul lor. Cu succes sau fără succes,\neste o altă chestiune; după răspuns polemica ar fi trebuit să\nînceteze, animozitatea de asemenea.\nNu era aşa. Bucureştenii păstrau animozitatea şi făceau din\nea un sentiment permanent în contra „Junimei” din Iaşi.\nŞi căutau să­şi răzbune pe noi de la Iaşi prin toate mijloacele,\nşi nu numai la o ocazie ci şi fără nici o ocazie.\nEra război general şi permanent. Conversaţia a fost urmă­\ntoarea: că pe când noi, cum am spus, ne mărgineam a critica\nnumai scrierile de la ordinea zilei, ei ne luau pe fiecare de la\npotop, puneau în evidenţă critică tot ce fiecare din noi scrisese,\ns­amestecau în viaţa noastră privată, atacau „Junimea” în bloc",
  "iar nu pe scriitorii cu care avusese polemică, cu un cuvânt ei\nfăceau cum zice franţuzul: flêche de tout bois1.\nAcestei porniri se datoreşte pamfletul la adresa „Junimei”,\nnumit Muza de la Borta rece, de care mă voi ocupa îndată.\nLa acest sistem de diatribă continuă, noi păstram sângele\nrece, cu atât mai mult cu cât, cu toate încercările, nu ne usturau\nloviturile, continuam a sta la pândă, şi îndată ce prindeam din\nnou pe unul din duşmanii noştri în flagrant delict de autorlâc,\nîi dădeam din nou la cap şi ne retrăgeam în fortăreaţa noastră\njunimistă.\nII\nMuza de la Borta rece\nÎn 1873, în toiul luptei literare dintre Iaşi şi Bucureşti, cei\nde la Bucureşti se hotărâră să ne dea o lovitură mare şi să ne\nridiculizeze. Cum am arătat altă dată, Beţia de cuvinte a d­lui\nMaiorescu îi exasperase.\nŞi atunci se consultară cum să dea acea lovitură.\nÎntre literaţi se ştie cum se dau asemenea lovituri: sau se\nface o satiră, sau se scrie o piesă burlească, în care ca persoane\nfigurează duşmanii cu care ai război.\nConvorbiri literare întrebuinţaseră câteodată genul satiric, dl.\nNegruzzi scrisese mai multe satire în versuri în contra d­lor\nUreche, Hasdeu etc. Mai târziu Eminescu făcuse cu mai mult\ntalent acelaşi lucru.\nCei de la Contimporanul adoptară sistemul pieselor satirice.\nSistemul are avantajul că în piese pot figura atâtea personaje\ncâte voieşti iar forma de dialog pe lângă că este cea mai vie,\ndar apoi poţi pune în gura fiecărui personaj ceea ce voieşti.\nLa Revista contimporană poetul oficial era dl. Zamfirescu. Se\nfăcea mare caz de talentul aceluia.\nVedeţi cât posteritatea a fost de nedreaptă cu Zamfirescu,\ndespre care nici nu se mai pomeneşte, pe când cu Eminescu a\n1. A recurge la toate mijloacele (fr.).",
  "fost de o părtinire revoltătoare. Aşa ar trebui să se gândească\nşi astăzi cei care aveau acum 30 de ani numai dispreţ pentru\nEminescu.\nSe hotărî deci ca să se facă o piesă satirică în contra „Junimei”,\no piesă în versuri. Cine să fie însărcinat cu redactarea ei? Cine\naltul decât poetul titular al revistei, adică Zamfirescu.\nSe adunară cu toţii, chemară pe Zamfirescu, discutară canavaua\npiesei, fiecare îşi aduse prinosul său de spirit şi de comicărie,\niar Zamfirescu, după ce adună materialul, se puse pe lucru, şi\nnu ştiu în câte zile piesa fu gata şi o aduse spre citire cercului\nliterar bucureştean. Piesa purta următorul titlu:\nMUZA DE LA BORTA RECE\nBufonerie literară lirică în trei acte\nde\nHenry Meilhac şi Ludovic Halévy\nmuzică de\nI. Offenbach\nPe atunci erau în mare vâlvă piesele lui Meilhac şi Halévy şi\nmuzica lui Offenbach. Întreaga antichitate greacă cu eroii şi cu\nzeii ei era ridiculizată pentru marele haz a publicului şi pentru\nruşinea savanţilor, La Belle Hélène, Orphée aux enfers1 etc.\nPrin urmare, titlul satirei în contra „Junimei” era în sensul\nmodei de atunci. Decât era periculos; în adevăr, când scrii o\nsatiră şi îi dai în glumă ca autori pe Meilhac şi Halévy şi de\nmuzicant pe Offenbach, atunci satira trebuie să aibe măcar a\nsuta parte din spiritul acelor cunoscuţi autori, iar Muza de la\nBorta rece păcătuia prin lipsa aproape totală de spirit.\nAfară de câteva mici lucruri pe ici pe colo, piesa era de o\nnesărătură deplorabilă.\nMuza de la Borta rece a fost publicată în broşură deosebită.\nDupă ce mi­am procurat­o, m­am dus repede acasă şi am\ncitit­o dintr­o singură suflare şi am rămas penibil impresionat\nde atâta lipsă de orice spirit şi de atâta comunitate literară.\nLa cea dintâi vineri, „Junimea” a cerut ca să se dea citire\nacestui pamflet. Nu am putut suporta cititul până la urmă şi\nnu doară fiindcă era îndreptată în contra noastră, ci fiindcă nu\navea spirit. De câte ori am găsit pe ici pe colea spirit, am făcut\n1. Frumoasa Elena, Orfeu în infern (fr.).",
  "mare haz, prin urmare nu amorul propriu ne­a împiedicat ca să\nnu o găsim de spirit. Iată care era subiectul acestei piese pamflet.\nPiesa se compune din două acte, măcar că pe titlu se vorbeşte\nde trei, autorii o concepuse în trei acte, dar în drum ei văzură\ncă nu pot să fabrice decât două şi se opriră cu multă înţelepciune\nacolo.\nActul întâi se petrece în Olimp; pe lângă zeii Olimpului figu­\nrează numai doi oameni pământeni, Bodnărescu (Brutnărescu)\nşi o nemţoaică, Tereza, de profesiune bucătăreasă.\nJupiter, sătul de ambrose şi nectar, se hotărăşte să aducă o\nbucătăreasă de pe pământ şi găseşte pe Tereza, o nemţoaică,\nbucătăreasa lui Prodănescu, vestitul poet ridicul de pe atunci.\nDar iată Bodnărescu care se hotărăşte să plece de la Iaşi în\nOlimp, ca să capete o diplomă de poet; el face acest voiaj, soseşte\nîn Olimp şi acolo dă peste o supărare de menaj. Tereza în loc de\nnectar servise zeilor bere de Bavaria; la gustarea oribilei băuturi,\nJupiter devine furios, cheamă pe Tereza, o înjură şi o concediază.\nBodnărescu, în Olimp, vede pe Tereza, o ia drept o muză din Olimp,\nîi face declaraţii pe care nemţoaica le primeşte şi pleacă amândoi\npe pământ, Bodnărescu crezând că a răpit pe zeiţa poeziei.\nToată această complicaţie nu te face să râzi. Ideea este că\npoetul Convorbirilor este mai pe jos mult decât Prodănescu, căci\nbucătăreasa lui Prodănescu, Tereza, este demnă ca să fie muză.\n*\nDar să mergem mai departe. Actul al doilea se petrece pe\npământ, la Iaşi, la Borta rece. Dar să lămuresc pe cititori ce\nînseamnă Borta rece. Este o crâşmă care există şi astăzi.\nBorta rece pe atunci era în mare vază printre petrecători şi\nbeţivani. Instalată în dealul Sărăriei, crâşma era mizerabilă de\naspect, dar avea în schimb nişte pivniţi imense cu cotloane şi\nhrube nesfârşite. Nu ştiu ce boier bătrân a avut acolo casele lui,\nacele case de mult dispăruse şi rămase numai pivniţele, pivniţi\nde acele care numai în un oraş istoric, cu o civilizaţie veche,\nînconjurat de vii se mai pot găsi.\nAcolo nişte greci, un Amira, bunicul acestora de astăzi, stabi­\nlise o crâşmă şi, inteligenţi cum erau, profitase de adâncimea,\nrăcoarea şi imensitatea pivniţelor ca să facă depozite mari de vinuri.\nBorta rece în curând deveni, cum am spus, rendez­vous­ul petre­\ncătorilor şi a beţivanilor, însă deloc a oamenilor de societate,",
  "care cel mult trimeteau să cumpere de acolo vin, iar nu beau la\nBorta rece, unde era o adevărată murdărie.\nE drept că mai târziu Borta rece a devenit o crâşmă curată şi\na început a fi frecventată şi de oarecare societate mai bunişoară,\nprofesori, advocaţi etc. Vâlva crâşmei a fost acuma vreo 15 ani,\ncând petrecătorii din răposatul partid radical îşi dădeau întâlnire\nmai în fiecare seară, de asemenea toţi călătorii din ţară, cărora\nle plăcea un pahar de vin sau rachiu bun se duceau să petreacă\no seară, mulţi de la gară plecau direct la Borta rece şi de la Borta\nrece se întorceau... la gară.\nReputaţia crâşmei era meritată căci grecii aveau vinuri excelente.\nAstăzi Borta rece nu mai există în vechiul local, nu ştiu dacă\npivniţele mai conţin vinurile grecilor, dar stabilimentul e trans­\nportat pe strada Gărei, lângă liceu unde se debitează vin numai\nîn butelii: vechea crâşmă este transformată într­un restaurant\ncurat.\n*\nPe la 1873, când se petrece scena din Muza de la Borta rece,\neu cel puţin nici nu aveam cunoştinţă de o asemenea crâşmă şi\ncu mine, probabil, mulţi de la „Junimea”, de aceea nu­mi pot\nexplica pentru ce cei de la Revista contimporană au pus la acea\ncrâşmă scena întrunirilor societăţei „Junimei”.\nLa „Junimea” nu era nimeni din cei pe care ai putea să­i\nnumeşti petrecători, cel puţin de când ştiu. Dl. Pogor era sobru\nde tot, dl. Maiorescu de asemenea, dl. Negruzzi idem, nimeni\nnu făceau petreceri, noi ceştelalţi tineri nici nu beam vin măcar\nla masă. Papa Culianu, Melic, Naum etc. erau de o sobrietate\nde fată mare. Dl. Bodnărescu nici nu gusta vinul, Creangă încă\nnu intrase la „Junimea”, chiar Eminescu, căruia mai la urmă i­a\nplăcut băutura, pe atunci nu bea, cel puţin eu nu ştiam că bea.\nPrin urmare, e neînţeles pentru ce bucureştenii, în satira de\ncare mă ocup, au făcut din „Junimea” o societate de beţivi şi\npentru ce, mai cu seamă, au stabilit sediul „Junimei” la o crâşmă\nca cea de la Borta rece.\nProbabil că vreun rău voitor a scornit pe întregul această\nlegendă pe care bucureştenii în complectă necunoştinţă de cauză\nau adoptat­o ca o armă în contra Iaşului. Probabil că felul cum\ntineretul petrecea în Bucureşti i­a făcut să­şi închipuie acelaşi\nlucru şi de cei din Iaşi.",
  "Necunoştinţa bucureştenilor în această direcţie mergea mai\ndeparte. În actul de la Borta rece junimiştii beau halbe de bere\nuna după alta, lucru se înţelege. „Junimea” fiind acuzată de\nnemţism, trebuia la Olimp o nemţoaică Tereza, care să devie\nmuza lui Bodnărescu, iar la Borta rece berea ca băutură preferată.\nÎn realitate aceasta constituia o mare erezie. De când exista\nBorta rece, nu s­a debitat bere acolo; ar fi fost o insultă pentru\nstăpâni dacă cineva ar fi venit să le ceară un pahar de bere. Dar\nautorilor le trebuia berea ca băutură nemţească şi atunci au\ntrecut cu uşurinţă asupra acestei mici neexactităţi de fapt.\n*\nSă vedem acum continuarea în actul al doilea. Personagele din\nactul al doilea sunt următoarele: Minorescu Magnus (Maiorescu),\nNeguţa (Negruzzi), Minunescu (Eminescu), Brutnărescu (Bodnă­\nrescu), Pan­Pan (Panu), Vârcolaci (Vârgolici), Naut (Naum),\nStoica Prodănescu, Gulie (Culianu), Jidopol (Xenopol), Urla\n(Burlă) şi Tereza.\nCe fac aceştia la Borta rece în actul al doilea? Petrec, beau şi fac\nliteratură. Când soseşte Bodnărescu din Olimp, împreună cu\nTereza, pe care o recomandă „Junimei” ca o muză din Olimp, toţi\nse bucură, iar Eminescu e furios şi gelos că numai Bodnărescu\nare o muză iar el nu. Iată însă că soseşte şi Prodănescu, el\ncunoaşte în Tereza pe bucătăreasa care fugise de la dânsul, spune\nacest lucru, îşi ia bucătăreasa înapoi, iar Bodnărescu şi „Junimea”\nrămân ruinaţi.\n*\nEvident că în asemenea farsă nu se caută intriga nici spiritul\nde invenţiune, ci sarea cu care subiectul e tratat.\nÎn privinţa aceasta, cum am zis, lucru lăsa mult de dorit.\nCare fusese intenţia autorilor? Să ridiculizeze „Junimea”, iată\no idee care putea să fie realizată.\nO altă idee iar foarte nemerită le venise în cap, anume ca să\nridiculizeze pe scriitorii de la Convorbiri cu propriile lor scrieri.\nÎn adevăr, ar fi fost un comic reuşit dacă autorii punând în gura\nfiecărui junimist lucruri scrise de ei înşişi, ar fi izbutit ca să\nscoată efecte de caraghioslâc din combinaţia tuturor acestor\nscrisori.",
  "Şi de câte ori, în Muza de la Borta rece, acest procedeu a fost\nbine întrebuinţat, de atâtea ori el a reuşit, însă rar, foarte rar.\nCele de mai multe ori însă autorii pun criticile Revistei contimpo­\nrane sub formă de versuri, chiar în gura junimiştilor, aşa că în\naşa­numita farsă autorii repetă prin gura junimiştilor şi în mod,\nchipurile, glumeţ criticele nesărate pe care le formulase în Revista\ncontimporană. Efectul este deplorabil, farsa nu mai este farsă, iar\nspiritul este acela din Revista contimporană, adică nu este deloc.\nŞi cu toate acestea, ce farsă de spirit s­ar fi putut face, dacă\ncineva ar fi cunoscut bine Convorbirile literare, societatea „Junimea”\nşi... ar fi avut spirit!\nCei de la Revista contimporană au dovedit cu Muza de la Borta\nrece că nu cunosc nimic din toate acestea, că ei nu se servesc\nde lucruri care pretează la râs, decât de câteva epigrame ale lui\nBodnărescu, de care chiar noi făcusem haz la „Junimea” şi de\ntăieturi, făcute fără gust şi discernământ, din diferite scrieri ale\nmembrilor „Junimei”.\nChestia ca interes retrospectiv având oarecare însemnătate,\nmă voi întinde ceva mai mult asupra ei.\nDe la început spun că „Junimea” a avut tactul şi bunul gust\nca să nu răspundă nimic la această satiră.\nÎn adevăr, nu se răspunde la satire sau la piese satirice, căci\ndin una: sau ele sunt proaste şi atunci nu merită răspuns, sau\nsunt de spirit şi atunci e o greşeală de a răspunde.\nNu se combat lucrurile de spirit. În lucrări de asemenea\nnatură este totdeauna o parte de fantazie, ceva viu care recreează\nplăcut pe cititor, adevărul poate să figureze pe ici pe colo numai\nca trăsături caracteristice.\nCum poţi să combaţi asemenea lucruri? Cu documente, cu\nrestabiliri de fapte? Lumea râde.\nDe aceea, cum zic, „Junimea” nu a răspuns fie pentru un\nconsiderent, fie pentru un altul.\nPăcatul originar al Muzei de la Borta rece era că printr­însa se\ncăuta să se răspundă la articolul d­lui Maiorescu Beţia de cuvinte,\ncare era bazat pe adevăr şi scris şi cu spirit.\n*\nDar să vorbesc de această farsă.\nCum am spus, în actul întâi scena se petrecea în Olimp, zeii\npetrec:",
  "MINERVA\n(către Joe)\n(Mare arie din opera „Bucherii de la Iaşi”)\nDe când te abonaşi, Părinte,\nLa gazeta Convorbiri\nNe­am ieşit cu toţii din minte\nZei, zeiţe şi satiri.\nCăci citind fără­ncetare\nRâdem de ne prăpădim\nDe nimicuri literare\nCe într­însa le citim.\nJOE\n(luând o priză de tabac)\nAltă foaie caraghioasă\nN­am putut să mai găsim.\nSATIRII\nE gazeta serioasă,\nDar râdem când citim.\nAsta însemnează, hai să ne gâdilim ca să râdem; căci să faci\no piesă pentru ca să afirmi că Convorbirile este o foaie caraghioasă,\ncare te face ca să râzi, aceasta şi cu nimic e totuna, iar spiritul\naleargă departe de două poşte.\nPiesa continuă pe această temă, zeii râd (spune autorul), la\nfiecare pas întâlnim: ha! ha! ha!\nÎn adevăr, iată încă pe aceeaşi temă:\nCăci ce am deveni măi frate\nDacă bieţii muritori\nN­ar scri stihuri nesărate,\nSă râdem de mii de ori.\nSă citim fără­ncetare\nRâdeţi şi aplaudaţi\nŞ­astor mofturi literare\nCu sictir să mi le daţi.",
  "ECOUL\nŞ­astor mofturi literare\nCu sictir să mi le daţi.\n(Toţi râd, aplauze frenetice)\nAşa că e de spirit?\n*\nAm zis rândul trecut că este o idee nostimă în Muza de la\nBorta rece, aceea de a intercala în piesă fragmente din Convorbiri,\ncu condiţia ca acele fragmente să preteze la ridicul.\nNumai vreo două, trei întâlneşti de acest fel, şi încă şi acele\nrăsuflate, voiesc să zic că se glumise atâta asupra lor, încât ele\nerau absolut fără interes.\nTema pe care a fost combătută „Junimea” a fost în principal\nacea a epigramelor lui Bodnărescu, în care râzătorii aveau şi nu\naveau dreptate.\nM­am explicat în altă parte asupra acestei chestii.\nÎn adevăr, ceea ce izbea în epigramele lui Bodnărescu erau două\nlucruri: întâi, că ele erau serioase, şi al doilea, că ele erau confuze.\nAceste două lucruri au stârnit critici.\nAsupra punctului întâi criticătorii nu numai că n­aveau dreptate,\ndar dovedeau ignoranţă.\nEpigrama la început era câteva versuri, cel mult opt sau zece,\ncare putea să aibă orişice fel de obiect mai totdeauna serios; ea\nputea să fie o inscripţie tumulară, o bucată amoroasă, pastorală\netc.; partea ironică era foarte restrânsă sau putea să lipsească\ncu totul; orice dicţionar arată acest lucru.\nPrin urmare, când cei de la Revista contimporană îşi băteau\njoc de Bodnărescu pe motiv că epigramele lui erau fără sare, ci\ndin contră serioase ei nu înţelegeau că Bodnărescu făcea epigrame\nîn accepţiunea cea veche a cuvântului.\nAsupra lucrului al doilea râzătorii aveau dreptate, epigramele\nlui Bodnărescu cele mai multe erau confuze, în genere tot ce scria\nel, chiar de bună calitate, era pus într­un stil greoi şi cam obscur.\nAm spus în cursul acestor amintiri cum noi, în „Junimea”,\nseri întregi am făcut haz de epigramele lui Bodnărescu şi, desigur,\ncu mai mult spirit şi cu mai mult apropo.\nBodnărescu era de faţă, râdea şi el împreună cu noi, căci în\nseninătatea lui el credea că facem numai glume sub care nu\ns­ascunde nimica serios.",
  "De altmintrelea, îndată ce dl. Maiorescu îi aproba o lucrare,\npărerea celorlalţi îi era indiferentă, şi noi profitam, abuzând\nchiar de această seninătate, ca să­i azvârlim tot felul de săgeţi\nrăutăcioase, ştiind bine că ele cad deasupra cuirasei sale de autor\nconvins de meritul produselor sale.\nSă vedem cum în Muza de la Borta rece este exploatată tema\nepigramelor lui Bodnărescu.\nUna mai cu seamă făcuse turul gazetelor; pe aceea o iau şi\ncei de la Muza de la Borta rece.\nJOE\nSă citim Convorbirile, ascultaţi, sunt versuri epigrame, aşezaţi­vă toţi\nla locurile voastre să vedem lucruri frumoase şi hazlii după cum\nzice Minorescu (Maiorescu).\nVENERA\nMie îmi plac epigramele, deşi de multe ori m­am înţepat.\nMINERVA\nÎmi plac scrierile picante.\nUn mic parantez.\nVedeţi cum cei de la Revista contimporană înţelegeau epigramele\nca ceva hazliu, înţepător şi picant. Cum am spus mai sus, alta\nînţelegea Bodnărescu când făcea epigramele.\nJOE\n(citind)\nTăcere... întâia epigramă (îşi pune ochelari)\nSus pe Olimp ori pe Tempe înflorită mă cheamă a mea zână?\nColo pe pisc eu între amândouă pe plai te voi duce\n(Stupefacţie generală, pauză)\nJOE\nCe aţi înţeles domnilor?",
  "TOŢI\nN­am înţeles nimic, nimic, ha! ha! ha!\n(Aria chin, chin, chin, şi isa, sa sa)\nEvohe ce epigramă\nDracu ştie ce­o mai fi\nO epigramă, o amalgamă\nHai sictir cu ea d­aci.\nAici gluma era reuşită, însă cum am spus nu era decât o\nrepetiţie.\nCu toate aceste epigrama aceasta nu era un non­sens, cum\nse pretindea, este o idee în ea, dar, din cauza aplicaţiei pe care\npoetul voieşte să i­o dea, ea este confuză.\nCe sens are ea?\nLa „Junimea” de câte ori se citea această epigramă, şi mai\nales întâiaşi dată, dl. Pogor, care era duşmanul obscurantismului,\nlua totdeauna cuvântul şi întreba:\n— Caracuda a înţeles ceva?\n— Nu, răspundeau în cor cei opt şi cu dl. preşedinte.\n— Cei trei români au înţeles ceva?\n— Nu, răspundeam Lambrior, Tasu şi cu mine.\n— Pudicul Naum priceput­a ceva?\nDl. Naum se înroşea şi dădea semne că nu.\n— Bine­Hrănitul Caraiani înţeles­a ceva?\n— Nimic, răspundea râzând.\nŞi aşa pe rând dl. Pogor întreba pe toţi.\nApoi, adresându­se către dl. Maiorescu, îi zicea:\n— Acum spune­ne tu ce ai înţeles?\nDl. Maiorescu îşi netezea barbişonul, îşi lua un aer didactic\nşi ne spunea ceva.\nTrebuie să spun că toată această înscenare era o glumă; noi\nînţelegeam care a fost ideea lui Bodnărescu, dar într­adins ne\nfăceam că nu înţelegem nimic, pentru ca să protestăm în contra\nconfuziei care era păcatul a tot ce scria Bodnărescu.\nObscuritatea acestei epigrame atârnă mai cu seamă de la\ncuvântul „Tempe”.\nToată lumea ştie ce este Olimpul; acest munte înalt servea\nîn mitologia greacă de lăcaş al zeilor. Dar foarte puţini ştiu ce\neste Tempe. Tempe este o vale adâncă între muntele Ossa şi\nOlimp, vale celebră în antichitate, cântată aproape tot aşa de",
  "mult ca şi Olimpul, vale reputată pentru vegetaţia sa luxuriantă\nşi sălbăticia siturilor sale.\nDacă cunoşti aceasta, sensul epigramei lui Bodnărescu reiese\nlămurit. Poetul se întreabă sub ce inspiraţie să scrie, să cânte\nînălţimile inaccesibile şi maiestoase ale Olimpului, sau frumu­\nseţile înflorite şi sălbatice ale văilor Tempei? Şi răspunde că\npreferă să cânte plaiurile dintre amândouă poziţiile, adică să nu\nse ridice până la înălţimile Olimpului, nici să se scoboare în\nadâncimile Tempei. Inspiraţia lui cată să evite extremele.\nDesigur că este o idee şi încă o idee poetică, foarte greu însă\nde arătat chiar când voieşti s­o explici, cu atât mai greu când ea\neste pusă numai în două versuri şi când cuvântul de Tempe, care\nserveşte de contrast cu Olimpul, nu este generalminte cunoscut.\nNu mai puţin adevărat că:\n„Colo pe pisc eu între amândouă pe plai te voi duce” este o\numplutură.\nDar, în fine, gluma mergea.\nNostim era că în Muza de la Borta rece, cine nu înţelegea ce\ne Tempe? Însuşi zeii Olimpului în frunte cu Jupiter!!!\n*\nDar iată că în Muza de la Borta rece, care ar fi trebuit să fie\npicantă şi uşoară, vedem tirade sforăitoare în contra literaturei\ngermane şi a nemţismului de la Convorbiri.\nTereza bucătăreasa dă zeilor bere în loc de nectar, Jupiter se\nînfurie şi între altele îi zice:\nÎnsă tu ca o ingrată îmi dai băuturi nemţeşti\nCe se bea acum de modă şi la Iaşi şi­n Bucureşti,\nCe pe zei înveninează şi pe orice muritor\nÎl tâmpeşte şi îl face ca pe o vită din obor.\niar corul de zei repetă:\nAuziţi obrăznicie\nVor Olimpul a nemţi.\nJurăm ură şi mânie\nCelor ce vor îndrăzni.\nSoseşte în Olimp Bodnărescu, cerând o diplomă de poet, şi\natunci zeii se întreabă ce să facă cu asemenea pământean, care\nvoieşte cu orice preţ să fie poet.",
  "Minerva mai miloasă propune:\nSă­i dăm loc de casă pe muntele Parnas,\nCăci poate să îmblânzească pe agilul Pegas.\nJoe s­apropie şi­l examinează:\nEste oare Minunescu\nCe Egiptul a cântat\nse face aluzie la admirabila poezie a lui Eminescu Egipetul.\nNu, acesta e Brutnărescu\nTot ca el de nesărat\nrăspund satirii.\nAuziţi, Eminescu nesărat ca şi Bodnărescu! Şi atunci zeii\nfurioşi că Bodnărescu le întrerupe petrecerea cântă într­un stil\ndelicat şi într­un gust olimpian următoarele:\nO, ce noapte blestemată,\nNu putem să chefuim.\nI­al d­aici c­apoi pe dată\nCu poliţia îl gonim.\nEvohe, ce secătură\nVrei poet să­l declarăm?\nIa d­aici şi astă broşură\nIa­l şi fugi că te înjurăm.\nCe versuri! ce stil, ce expresie!\n*\nDar ia să mai vedeţi în materie de vulgaritate, ce cuvinte se\npun în gura lui Minorescu! (Maiorescu).\nBodnărescu vine în Olimp cu un certificat din partea d­lui\nMaiorescu pentru chir Joe (aşa că e spirituală expresia chir?). Iată\nAct prin care subscrisul Minorescu\nConstat în conştiinţă că d. Brutnărescu,\nDe n­ar avea o muză, ar fi de el păcat,\nCăci ce a scris până acuma e bun de lepădat.\nPrecum subscrisul critic pretind a mă numi,",
  "Asemenea şi dânsul, poet voieşte a fi.\nIar eu neştiind carte aici am semnat\nPrin punere de deget şi treaz şi nemâncat,\nŞ­apoi s­a dat la mâna acest al meu răvaş,\nFăcut la 4 august în capitala Iaşi.\nŞi cu asemenea trivialităţi proaste cei de la Revista contimporană\nrăspundeau Beţiei de cuvinte şi tuturor criticilor noastre acerbe.\n*\nUrmează apoi o scenă de amor între Brutnărescu şi bucătăreasa\nTereza, de cel mai prost gust şi de cea mai calificată vulgaritate.\nBodnărescu s­arată fără de veste.\nTEREZA\nMein Gott\nBRUTNĂRESCU\nEu nu sunt Gott iubito, aici am venit,\nCa să te iau pe tine să­ţi spun ce­am suferit\nAm vrut ca Prodănescu şi eu poet să fiu.\nEste pură copilărie, acuzi pe „Junimea” că este nemţită, acuzi\npe Bodnărescu că se inspiră numai din autorii germani şi când\nTereza exclamă „mein Gott”, Bodnărescu răspunde:\nEu nu sunt Gott.\nEste aproape idiot.\nÎn fine, actul întâi se sfârşeşte cu reîntoarcerea lui Bodnărescu\npe pământ, luând cu sine pe bucătăreasa Tereza pe care o crede\nmuză din Olimp.\nAceastă din urmă intenţiune, adică a lua bucătăreasa nemţoaică\ndrept muză, nu e tocmai proastă.\n*\nVin la actul al doilea.\nAcesta se petrece, cum am spus, la crâşma Borta rece.\nAm spus deja că invenţia este absurdă; nu era nici o legătură\nîntre „Junimea” şi Borta rece.",
  "„Junimea”, prin elementele ei principale, era o societate high­life,\nnici o legătură nu exista între dânsa şi păturile mai populare.\nMembrii ei principali, precum d­nii Maiorescu, Pogor, fraţii\nNegruzzi, Nicu Gane etc., frecventau – când le frecventau – cafe­\nnelele cele mai reputate. Aşa era în strada Academiei o cafenea\nfoarte elegantă, ţinută de unul Franzose; de la ferestrele liceului\nunde eram intern vedeam toată ziua sosind cupelele elegante, acolo\ntinerimea aurită ieşeană pe atunci încă în număr se ducea. Tot\nacolo şi membrii sus­numiţi ai „Junimei”, împreună cu dl. Carp,\npe care îl uitam, îşi aveau din când în când şedinţele lor de petrecere.\nAcolo se bea numai cognac, fine­champagne şi champagne a 40 lei\nbutelia. Membrii „Junimei” mai frecventau, de asemenea, o cafe­\nnea foarte la modă şi foarte elegantă în strada Mare, ţinută de\nun franţuz, „Café de Paris”, unde noi ceştilalţi mai tineri şi mai\nsăraci nici nu îndrăzneam să intrăm, ci ne uitam cu invidie la\nfericiţii muritori care deschideau uşile cafenelei cu un aer foarte\ndegajat, nepăsător şi superior.\nÎn Iaşi „Junimea” avea reputaţie de societate cu pretenţii aristo­\ncratice, care nu binevoia a se scoborî ca să aibă relaţii cu burghe­\nzimea chiar intelectuală a oraşului. Prelegerile populare erau\nfrecventate de înalta aristocraţie din Moldova – partea femeiască,\nMavrocordatele, Şuţuleştele, Ghiculeştele, Sturzeştele etc. împo­\ndobeau întâiele rânduri de fotoliuri la acele conferinţi. Prin\nurmare, când cei din Bucureşti, în satira lor, pun sediul „Junimei”\nla o crâşmă ordinară ca Borta rece, pe care pe atunci nimenea\ndin societatea bună poate măcar nici o cunoştea, era un fel de\naberaţie neiertată, căci în asemenea farsă cea întâi condiţie este\nca să pui pe cei pe care voieşti să­i ridiculizezi în mediul lor\nuniversalminte cunoscut. Aşa, de exemplu, ce ar fi zis publicul\ndacă Meilhac şi Halévy ar fi spus că zeii Greciei antice se adunau,\nnu în Olimp, ci în insula Cipru? Cam aşa impresie a făcut în\nIaşi pe atunci faptul că adversarii noştri din Bucureşti au inventat\npentru „Junimea” o localitate de petrecere Borta rece.\nDar să viu la actul al doilea.\nScena se petrece în crâşmă la Borta rece; servitorii crâşmei\naşteaptă ca Agiamiii, adică membrii „Junimei”, să vină să facă chef\nşi să ţină în acelaşi timp şedinţă literară. Agiamiii (aşa că epitetul\ne nostim şi sugestiv?) sunt precedaţi de Jidopol (Xenopol).\nIa să vedeţi acum ce rol îi dau d­lui Xenopol cei de la Revista\ncontimporană în farsa de care mă ocup. Pentru aceasta să reproduc\nvorbele cu care s­adresează dl. Xenopol servitorilor crâşmei:",
  "Băieţi, gătiţi o masă cu bere şi cu vin,\nFiindcă Agiamiii la cină astăzi vin.\nSă fiţi cu îngrijire, să vă grăbiţi la pas;\nIar de vor cere supă, să daţi din ce­a rămas.\n(Aparte)\nMă iau cu binişorul pe lângă Agiamii,\nLe dau vin şi mâncare de morcovi şi gulii\nDin cuinia cea mare lui neică Cănănău\nCe noaptea pe furişuri le iau într­un hârdău.\nŞi ei drept răsplătire, admit în „Convorbiri”\nArticolele mele profunde în gândiri.\nPrin ele sus şi tare, mereu am susţinut\nCă oricare dugheană cu vinuri de băut\nSă fie de îndată închisă, iar a mea\nUnică să rămâie... şi sper a rămânea!\nArticolul ce astăzi făcui e minunat,\nMă duc să­i pun un capăt... căci iată s­a înnoptat.\nMi­aduc aminte că, când am citit acum 33 de ani aceste versuri,\nun dispreţ adânc m­a cuprins pentru autorii acestor murdării.\nCitisem multe satire şi epigrame din literaturile cunoscute şi\nnu­mi închipuiam că o satiră poate să servească de pretext ca\nsă înjuri surugieşte o societate literară şi să insulţi în mod\nmurdar pe persoanele de acolo. Şi mă întrebam: oare ce se\npetrece în capul autorilor Muzei de la Borta rece, când inventează\nca lucruri de spirit că: Jidopol se ducea noaptea la bucătăria unui\nrestaurant, lua din hârdăul de lături mâncările azvârlite acolo, pe care\napoi le servea membrilor Junimei? Este de o greţoşenie revoltătoare\nşi de un spirit, de o delicateţă...\nDar ce să mai zici de explicaţia pentru ce Convorbirile publică\narticolele d­lui Xenopol? Fiindcă le dă de băut şi de mâncare în\nsensul de mai sus.\n*\nDupă acest monolog a lui Jidopol iată că dl. Minorescu îşi\nface intrarea.\nRecitativul pus în gura d­lui Maiorescu este nostim prin\nmişcarea versului şi prin insanităţile plăcut unite între ele.\nEste una din bucăţile cele mai reuşite, de aceea dau întreaga\nbucată.",
  "MINORESCU\n(recitativ)\nI\nSunt Minorescu, criticul mare\nŞi muzicante cu aforizm\nLimbut limbistic; prin buzunare\nAm atestate cu magnetizm,\nŞtiu logaritmii pe din afară,\nŞi matematici câte poftiţi!\nSunt o minune financiară\nCe în Moldova nu prea găsiţi!\nII\nFilosofia\nMenageria\nAstronomia\nDreptul civil, dreptul roman,\nŞi poezia\nŞi psaltichia\nŞi spiţeria\nLe ţin în capu­mi ca într­un borcan!\nIngineria,\nZoologia,\nScamatoria,\nŞtiinţe rare, le ştiu de rost!\nAltul ca mine\nSă ştie bine\nŞi să se închine\nMoftangeriei, nici n­a mai fost!\nPedagogia\nBucătăria\nŞi chirurgia\nNumai eu singur le pot trata,\nAutorlâcul\nAdvocatlâcul\nŞi cu Boclâcul,\nÎn România, sunt partea mea!\nEu pe gramatici\nŞi numismatici\nŞi pe lunatici",
  "Îi fac să îngheţe când m­or vedea!\nCaligrafiştii\nUnioniştii\nŞi publiciştii\nSunt ca o minge în mâna mea!\nIII\nDar aste toate ştiinţe rare\nEu în nemţeşte le­am absolvit\nCăci ţara noastră nu e în stare,\nSă scoată astfel de procopsit!\nCum am zis, într­o farsă în care spiritul lipseşte aproape cu\ndesăvârşire, această intrare a d­lui Maiorescu şi caracterizare ca\natoateştiutor, căci cam aşa s­arătase în Convorbiri dl. Maiorescu,\nnu este lipsită de haz şi de oarecare simţ de observaţie.\n*\nIată acum cum pozează pe ceilalţi membri, care rând pe rând\nîşi fac intrarea.\nMinunescu (Eminescu) şi Năut (Naum) ţinându­se la braţ\nintră\nNoi suntem poeţi măi frate\nCe gramatică nu ştim\nŞi orice reguli consacrate\nLe călcăm, le nimicim.\nAr fi mult de scris asupra incorectitudinilor gramaticale a\nautorilor şi, mai cu seamă, a poeţilor. Evident că Eminescu are\nde asemenea incorectitudini, dar trebuie să fie cineva foarte\nsimplu ca să­şi închipuie că un poet care forţează puţin regula\nde gramatică, întrebuinţează un cuvânt într­o accepţie neobicinuită\npână atunci, sau sileşte o comparaţie, le face toate aceste fiindcă\nnu ştie gramatica şi nu ştie regulile consacrate. Mulţi îşi închipuiesc\ncă scriitorii trebuie să scrie cu gramatica în mână. Apoi dacă ar\nfi aşa, desigur formele gramaticale, cele admise într­un moment\ndat, ar fi observate, dar adio inspiraţie, adio originalitate, adio\nfrază a vieţei şi a stilului.\nDar iată că şi Negruzzi îşi face intrarea.",
  "NEGUŢĂ\nSunt Neguţă redactorul\nScriitorul din chiar senin\nRima, amorul cu toporul\nŞi cu cinste mă închin.\n„Rima, amorul cu toporul” nu e rău. Iată că­mi fac şi eu intrarea.\nPAN­PAN\n(intră cu aerul lui Nae Postuleanu din canţoneta „Paraponisitul”)\nEu sunt Pan­Pan tocilitul\nCe istoric mă numesc\nÎnsă vai nenorocitul\nNu prea pot s­o nimeresc.\n(Plânge şi s­aşază lângă ceilalţi.)\nSă explic epitetul tocilitul. Am spus în aceste amintiri cum\ncă la critica mea asupra Istoriei românilor de dl. Hasdeu, acest\ndin urmă n­a binevoit să răspundă singur, ci a pus pe unul din\naghiotanţii săi, pe dl. Tocilescu.\nDl. Hasdeu avea mai cu seamă doi aghiotanţi; pe dl. Tocilescu\nşi pe răposatul G.Dem. Teodorescu.\nDl. Tocilescu mi­a răspuns cu temperamentul care îl are şi\nastăzi, însă cu mult mai puţine cunoştinţi decât are astăzi. E\ndrept că d­sa a fost mai mult actorul, şi sufletul era dl. Hasdeu.\nCum am spus, este o altă chestie; cred că nimeni nu poate\nsă mă bănuiască că mai am amor propriu pentru nişte încercări\nistorice din tinereţe, dar recitindu­le şi azi sunt convins că am\navut în cea mai mare parte dreptate şi că acele critici n­au fost\ndoborâte nici de dl. Hasdeu, nici de dl. Tocilescu.\nÎn piesă, cum vedeţi, mi se dă rolul că am fost tocilit şi de\natunci plâng mereu, plâng prin toate ungherile. În adevăr, acesta\ne rolul meu, mai cu seamă în Muza de la Borta rece.\nÎn adevăr, iată încă o scenă care în definitiv nu este tocmai\naşa proastă.\nJunimiştii se pun pe băut, pe petrecute. Deodată, s­aude un\nplânset înăduşit.",
  "MINORESCU\nDar ce este?\nNEGUŢĂ\nCe să fie? bietul Pan­Pan desperat\nPlânge amar şi varsă lacrimi.\n(Către Pan­Pan)\nPAN­PAN\n(cu patos)\nMă întrebaţi de vărs lacrimi şi de ce sunt ofilit?\nAţi uitat voi de fiasco, de ruşinea ce­am păţit?\nDracu mă puse pe mine de Hasdeu a m­agăţa\nŞi să scriu o nerozie!\nMINORESCU\nEşti nebun pre legea mea!\nDacă noi am ţine seamă despre tot ce am lucrat,\nDe nimicuri şi de mofturi ce­n gazetă am imprimat\nŞi­am gândi la râsul lumei; apoi, zău, ar trebui\nSă oftăm ziua şi noaptea şi de plâns să ne topim.\nLas­ncolo aste lacrimi... şi mănâncă o chiftea.\nCând zic că scena nu e aşa proastă mă gândesc la invenţiunea\nde scenă. În adevăr e comic ca pe când toţi beau şi benchetuiesc\nsă auzi pe unul plângând într­un colţ; când e vorba însă de\ncuvintele pe cari autorii le pun în gura mea şi, mai cu seamă,\na d­lui Maiorescu, ele sunt pur şi simplu inepte.\nBine, oamenii aceia nu înţelegeau ei că cea mai elementară\nregulă în o piesă, când prezinţi persoane cunoscute, este ca să\nle pui în gură lucruri care să se apropie cu temperamentul lor\nşi cu felul lor de a gândi, însă ridiculizate?\nOr, este elementar că un autor niciodată nu recunoaşte că\nnu are dreptate şi că a fost strivit de adversari, iar unui critic,\nconducător de revistă, nu­i poţi pune în gură insanităţi ca acele\npuse în gura d­lui Maiorescu.\nCa punere în scenă Muza de la Borta rece e bună, autorii n­aveau\ndecât să ia scenario oricărei piese pentru ca să­l copieze, de\naceea intrarea în scenă a persoanelor de la „Junimea” este hazlie.",
  "Ca să complectez tabloul, iată cum intră ultimii membri care\nau să joace un rol în piesă:\nUrlă, Badea, Gulie, Vârcolaci şi cei de sus\nURLĂ\nEu sunt Urlă ceaslovarul,\nŞi cu Badea cel bucher:\nCu Gulie – Arhon­Serdarul\nVârcolaci, condei de fer...\nTOŢI\n(către public)\nNe închinăm cu plecăciune\nCu respectul cuvenit,\nŞi vă cerem iertăciune\nPentru cei ce n­au venit...\n(Se reaşază)\nO VOCE DIN PARTER\nDestui sunteţi ş­atâţi.\nAcest „Destui sunteţi ş­atâţi” nu e rău. Dar vulgaritatea şi\ntrivialitatea te dezgustă.\nIa mai vedeţi o mostră:\nBune sunt astea frate Minorescule? Vezi ce căpătăm dacă ne legăm\nde oameni din chiar senin? Tu nu vrei să mai asculţi de nimeni,\ntot cu capu mare – ne­ai făcut acum de râs!\nMINORESCU\nTrebuia să­i zdrobesc. Comitetul hotărâse! Altminteri nu mai aveam\nnici un prestigiu; „Direcţia nouă” rămânea un fleac.\nGULIE\n(în parte)\nDar acum ce a rămas! (tare, către Pan­Pan, spre a schimba vorba)\nZiceai că nu­ţi plac chiftelele şi acuma le dai zor!",
  "PAN­PAN\n(cu convincţiune)\nAm mâncat şi ce nu­mi place! precum fac şi d­lor!\nAsta e spirit?\nDar, cum am zis, bine sau rău, înscenarea e cel puţin acceptabilă.\nIată deci pe membrii „Junimei” adunaţi la Borta rece, sub\nprezidenţia d­lui Maiorescu. Şedinţa se deschide, prin urmare\nsă ne aşteptăm la lucruri nostime şi hazlii, lucruri mai cu seamă\ncare s­acopere cu ridicul pe personagele puse în scenă.\nFiecare îşi comandează ceva de consumat, varmvurştii au\nfoarte mare trecere, precum şi berea, de vreme ce „Junimea” este\no societate nemţită.\nDl. Maiorescu este afundat în citirea unui ceaslov.\nCeaslov, de ce? N­am înţeles niciodată aceasta, nici atunci,\nnici acum. Ideile „Junimei” şi cultura metafizică şi transcendentală\na „Junimei” pentru care i se făcea un cap de acuzare, n­au nici\no legătură cu ceaslovul.\nA, poate că învăţaţii de la Revista contimporană ne ziceau nouă,\ncei de la „Junimea”, bucheri? Poate? Ceaslov, bucheri, dar tot\nnu se potriveşte.\nSpiritul ar fi consistat ca autorii să pună în gura fiecărui\ndintre membrii „Junimei” lucruri ridicule şi caraghioase scoase\ndin scrierile lor.\nŞi, în adevăr, se încearcă să facă acest lucru. Însă se încearcă\nîntr­un mod deplorabil, şi astăzi acele încercări se întorc pentru\nconfuzia lor în contra lor.\nSă începem cu dl. Maiorescu.\nCititorii au văzut că intrarea în scenă a d­lui Maiorescu era\nbună, chiar nostimă. Să vedem dacă acea impresie se continuă.\nMINORESCU\nSă s­aducă băutură? Cine este îmbufnat\nSă cunoască că­n gazetă nu mai este lăudat.\n(Mişcare din partea lui Minunescu şi Năut; Neguţă se întoarce repede, se\npune pe râs şi gâdilă pe Minorescu care­i dă uşor peste mână şi continuă.)\nŞtiţi prea bine că voi sunteţi nişte slabe creaturi,\nCă ce­aţi scris până acuma sunt curate secături.",
  "VÂRCOLACI\nProtestez şi cer cuvântul, să constat că eu nu fac\nVersuri proaste, nesărate, ce la nimenea nu plac!\nMINORESCU\n(continuând)\nNumai eu avui curagiul, trist curagiu dacă voiţi,\nÎn „Direcţia cea nouă” să pretind ca voi să fiţi\nVoi, ce, fie zis în treacăt, n­aţi putut să învăţaţi,\nCe e rima sau silaba şi o frază să formaţi!\nPAN­PAN\n(cu necaz)\nO ştii d­ta mai bine!\nMINORESCU\nNici eu nu ştiu, drept să spun\nDar oricum fac gură mare, strig şi voi să mă impun.\nVasăzică dl. Maiorescu e reprezentat ca un şarlatan. Este\nîntrebarea: de unde reiese asta în piesă? Din nicăierea.\nCeva mai mult: autorii satirei nu se mărginesc numai a înjura\npe membrii „Junimei”, dar se laudă singuri afirmând că au zdrobit\npe junimişti cu satira lor.\nVÂRCOLACI (Vârgolici)\nVrei să te impui! faci gură! este poate adevărat;\nDar băieţii sunt ai naibii, la papuc mi te­au luat.\nAi văzut oare satira ce­a ieşit la Bucureşti?\nMai poftim de te impune şi fă gură de voieşti!\nAuzi!... bietul Brutnărescu! dus la targă de orbeţi.\nÎn Olimp să ceară muză\n(râzând)\nHei ai dracului băieţi!\n(Neguţă face semn lui Vârcolaci să tacă. Minorescu se plimbă prin\ncameră.)",
  "GULIE\nBune sunt astea, frate Minorescule? Vezi ce căpătăm dacă ne legăm\nde oameni din chiar senin? Tu nu vrei să asculţi pe nimeni, tot cu\ncapu mare – ne­ai făcut acum de râs!\nMINORESCU\nTrebuia să­i zdrobesc. Comitetul hotărâse! Altminteri nu mai aveam nici\nun prestigiu; „Direcţia nouă” rămânea un fleac.\nBine, bine, Borta rece ne zdrobise; dar cum? De unde se vede\nasta?\nIată ce autorii acestei satire au uitat să facă, adică lucru esenţial.\nÎn această direcţie sunt numai pe ici pe colo foarte mici\nîncercări.\nAşa într­un moment dat pare că autorii surprind ceva din\nfelul de a se exprima al d­lui Maiorescu. Într­o scenă dl. Minorescu\nzice către Neguţă.\nMulţumesc băiete, tu ai cuprinsul intuitiv al obiectivităţei cuantitative\nşi înţelegi Direcţia nouă... că trebuie să urmăm pe valul undelor, sau\npe unda valurilor...\nCe păcat însă că spiritul ordinar şi trivial al autorilor nu\npoate să meargă două fraze înainte pe această temă nostimă!\nEi îşi dau în petic, continuând astfel:\nDe aceea te­am pus în capul flecăriilor literare. „Direcţia nouă”! Dar ce\nam însemna toţi aceştia dacă n­am mai fi născocit acest moft?\nCu toate acestea sunt câteva ghiduşii cu privire la dl. Maiorescu.\nDar nici acestea nu sunt invenţia celor de la Contimporanul, ele\nsunt glume pe o temă cunoscută cu privire la dl. Maiorescu.\nIată:\nBodnărescu soseşte din Olimp, având într­o targă pe Tereza,\nbucătăreasa, pe care o crede că este muză.\nTereza se deşteaptă în mijlocul membrilor de la „Junimea”.\nBRUTNĂRESCU\nDraga mea, vino­ţi în fire şi inspiră poezii!\n(O aduce în faţa scenei.)",
  "MINORESCU\n(Ciupind­o de braţ, pe când Brutnărescu îi pune galenţii în picioare, încet)\nDe­mi dai o sărutare\nNime în lume n­o să ştie\nCăci va fi sub pălărie\nŞ­apoi cine treabă are!\nTEREZA\n(aşezându­şi bocceaua pe spate)\nM­ai lovit în pălărie!\n(Minorescu ruşinat se retrage repede ca să nu prindă de veste Agiamiii.)\nMinorescu în piesă cum vede o femeie imediat se încălzeşte\nşi începe a­i face curte. Tereza adoarme, targa este adusă în faţa\nscenei, atunci Minorescu ia o oală cu busuioc de pe masă, presară\nfrunze pe capul Terezei şi o stropeşte cu bere, ciupind­o uşurel.\nAGIAMIII\n„Ura! ura! la mulţi ani!\nClasicii latini şi elini sunt bătrâni şi gugumani!\n(Gulie duce targa la locul ei. Brutnărescu rămâne în genunche cufundat în\nreflecţiuni; toţi Agiamiii sunt ocupaţi să aşeze lucrurile pe la locurile lor;\nMinorescu profită de ocazie ca să strângă în braţe pe Tereza şi îndată îşi\nreia aerul grav şi magistral).\nŞi mai departe Minorescu, urcându­se pe un scaun.\nMuza este a lui Hagiu, e a lui, el e stăpânul\nToţi veţi cere inspiraţie, acest drept îl stabilesc.\n(Aparte)\nIar ciupiri şi... alte glume pentru mine le opresc.\n*\nRolul care mi­l dă mie în această farsă am spus deja că e\nfoarte simplu, eu plâng necontenit de ruşinea ce am păţit îndrăz­\nnind să critic, criticând pe dl. Hasdeu.",
  "Iată:\nNEGUŢĂ\n„Ce să fie? bietul Pan­Pan desperat\nPlânge amar şi varsă lacrimi\n(către Pan­Pan)\nSpune ce ţi s­a întâmplat?\nPAN­PAN\n(cu patos)\nMă întrebaţi de ce vărs lacrimi, şi de ce sunt ofilit?\nAţi uitat voi de fiasco, de ruşinea ce am păţit?\nDracu mă puse pe mine de Hasdeu a mă agăţa\nŞi să scriu o nerozie!\nAceastă idee li se pare aşa de fecundă în efectele comice încât\nautorii revin de zece ori aproape asupra ei.\nAşa iată încă o variantă:\nPAN­PAN\n(contemplativ)\nCât oi fi şi oi mai trăi.\nEu istoric n­oi mai fi!\nFrunză verde lemn trăsnit\nCăci Hasdeu m­a prăpădit!\nEste ceva nostim şi cu privire la mine.\nBodnărescu se întoarce din Olimp cu o muză, ceilalţi poeţi\nprecum Eminescu, Naum sunt geloşi de această mare favoare\nşi vorbesc între dânşii pizmuind pe Bodnărescu. Aşa Eminescu\nîi zice d­lui Maiorescu:\nMINUNESCU\nDumitale îţi convine căci pe el l­ai îndemnat\nSă se ducă să­şi găsească muza lui...\nMINORESCU\nNeapărat!",
  "MINUNESCU\nAi uitat că nici eu muză vreodată n­am avut\nNEGUŢĂ\nBa nici eu!\nNĂUT\nNici eu!\nMINORESCU\nŞtiu bine, timpul nu este pierdut.\nÎn această conversaţie, iată că şi eu mă amestec şi zic:\nPAN­PAN\n(suspinând)\nDar istoricii au muză, aş dori să ştiu şi eu?\nAsta e bună.\nDesigur că dacă este vorba de a te întreba apropo de Muza\nde la Borta rece, după formula clasică care este personajul cu intenţii\nde a fi ridiculizat principal, e Brutnărescu, adică Bodnărescu. Şi\ntrebuie să fiu drept şi să recunosc că el era ales cu oarecare dreptate.\nNu doar că Bodnărescu preta la ridicul. El era un om serios\nşi dacă nu se distingea prin calităţi extraordinare, dar se ridica\nla o mijlocie onorabilă.\nNu ştiu însă cum făcea că din scrierile lui se degaja oarecare\nplictiseală. Aşa, dacă luai frază cu frază ce scria, afară de obscurita­\ntea care îi era caracteristică, încolo nu puteai să relevezi nimica\nde lovitor bunului­simţ. Însă în totalitate îţi dădea impresia de\nplictiseală.\nMi­aduc aminte cum noi nu puteam suporta la „Junimea”\ncitirea prozei, mai cu seamă a lui Bodnărescu.\nDe ce? Probabil că şi noi eram nişte tineri neastâmpăraţi,\ndar şi proza lui Bodnărescu era prea bătrână.\nVersurile lui mergeau, ele erau laconice, concentrate, lapidare\npână la întunecime, după cum voi arăta încă printr­un exemplu,\ndar erau ceva.",
  "Până când proza lui... mai ales când ea avea intenţii de a fi\nscrisă în stil uşor şi cam fantastic.\nMult haz am făcut noi de asemenea proză cu pretenţii cum\nam spus uşoară şi ştrengărească, mai cu seamă ne­am distrat\nde mici excursiuni „ale sale”.\nŢiu minte foarte bine că Bodnărescu, venind într­o seară la\n„Junimea”, şi la întrebarea d­lui Pogor:\n— Cine are ceva?\nBodnărescu răspunse cu un glas blajin, mai mult un fel de suspin:\n— Eu.\n— Apoi dacă ai ceva, scoate­o, răspundea brutal dl. Pogor.\nIar Bodnărescu, roşindu­se ca racul, scoase... un rulou de\nhârtie.\n— Poezii sau proză? întrebă cam sarcastic dl. Negruzzi.\n— Proză, răspunse tot mai timid Bodnărescu.\n— O, dacă e proză, replicară mai mulţi, atunci e grav; s­ascultăm.\n— Eu aş prefera, zice dl. Ganea, să fie versuri.\n— Ştiu de ce, replică dl. Pogor, pentru că te temi ca în proză\nsă nu­ţi facă concurenţă Bodnărescu.\nÎn timpul acestei mici discuţii, Bodnărescu rămăsese nemişcat\ncu manuscriptul în mână, uitându­se zăpăcit la unul şi la altul.\nTrebuie să lămuresc că dl. Maiorescu lipsea de la şedinţă.\nCând dl. Maiorescu era de faţă, Bodnărescu avea busola pe care\no vedea în ochii maistrului: când însă şeful şcoalei lipsea, el era\ndezorientat, căci căţeii, toţi căţeii, se repezeau şi­l hărţuiau din\ntoate părţile.\nDl. Negruzzi, care în lipsa d­lui Maiorescu ţinea loc de cenzor,\nzise:\n— Bodnărescule, începe.\nBodnărescu voi să înceapă.\n— Mă iertaţi, zise Lambrior, dar aş voi să ştiu despre ce e\nvorba şi ce titlu are lucrarea?\n— Poate este chiar şi un motto, adăugi dl. Pogor râzând.\n— Mă rog, nu ştiu dacă e motto, răspunse sever dl. Negruzzi,\ndar e bine ca toţi să zicem: porco, porco.\nAm explicat că porco, porco în limba „Junimei” (de la porro)\nînseamnă ca să se continuie, să înceteze întreruperile.\nBodnărescu începe: Mici excursiuni:\n„Aşteptam să văd un iepure”...\nLa acest debut noi cu toţii am izbucnit în râs.\n„Dar în ce se deosibeşte omul de fricoasa vietate aci”...",
  "Aici n­am mai putut sta în linişte, şi toţi începurăm a face\ngesturi caraghioase.\nBodnărescu foarte liniştit şi­a continuat citirea, ascultat de\ndl. Iacob Negruzzi şi de dl. Nicu Ganea.\nReviu la subiect.\nLa Bodnărescu uşor puteai să găseşti materie de râs, dacă erai\ndispus să râzi. Micile excursiuni sunt un giuvaer în această privinţă.\nŞi cu toate aceste cei de la Contimporanul n­au putut măcar\nsă găsească nota veselă în aceste Mici excursiuni.\nÎn adevăr, Micile excursiuni figurează în Muza de la Borta rece, dar\nautorii n­au găsit să prezinte ca ceva ridicol decât o frază care\nn­are nimic de ridicol într­însa, ba care chiar coprinde o idee.\nAşa ei fac pe Bodnărescu care sosind din Olimp la Borta rece\nmonologhează şi visător el zice:\nCe sunt mai înaltele hărnicii ale omului, când un glonţ, copil nevârst­\nnic al unei ţevi de pistol, este în stare să le zdrobească?\nFraza e manierată şi pretenţioasă, dar nu e ridicolă. Pe când...\nalte pasage...\nObscuritatea câteodată era inpenetrabilă şi nedescifrabilă la\nBodnărescu.\nEpigramele lui mai toate erau enigme, dar unele nu puteau\nsă fie descifrate.\nSus pe Olimp sau pe Tempe cea înflorită\nam arătat că se putea înţelege. Dar cei de la Revista contimporană\nmai citează una, în adevăr inpenetrabilă.\nIat­o:\nUmbra că­mi place, te miri? c­o caut şi fug de lumină?\nÎncântătoarea! mi­o ia, fiica lumini­mi răpeşti\nVădit că Bodnărescu putea să dea cincizeci de puncte înainte\nsybililor antice. Înţelegi ce a voit să spună; a vroit să pună\ncontrastul între lumină şi umbră, produsul luminei. Dar dacă\nvoieşti cuvânt cu cuvânt să­ţi dai seamă de sens este foarte greu.\nMi­aduc aminte că prin şcoală circula apropo de sybili urmă­\ntoarea frază:\nTe vei duce, te vei întoarce, nu vei muri în războiu.",
  "Şi după cum puneai o virgulă înainte de nu sau după nu,\nieşea un înţeles deosebit.\nEi bine, cuvintele „fiica luminei îmi răpeşti” cam de acelaşi\ncalibru este.\nDe aceea Muza de la Borta rece are reuşită numai cu Bodnărescu,\nel e personagiul principal, mai principal decât Maiorescu, el ţine\ntot timpul scena şi în actul întâi şi în al doilea. Apropo de dânsul\neste invenţia Terezei bucătăreasa pe care Bodnărescu o ia drept\nmuză din Olimp, în gura lui sunt versuri cari constituiesc o\nadevărată satiră şi de oarecare poezie mai frumoasă ca gen bufon.\nIată, de exemplu, un monolog în acest gen destul de reuşit.\nBodnărescu soseşte din Olimp la Borta rece. El târâie pe Tereza\nculcată într­o targă, o crede că e muză, o învăluie cu toate\nîngrijirile sale. Concentrat asupra muzei sale iubite, el rosteşte\nurmătorul monolog:\nO, Olimp! liberă ţară, unde cresc necontenit\nMuze june ca aceasta, cât eşti tu de fericit!\nO, amici! priviţi la dânsa, vedeţi ochii ei închişi\nCum aruncă raze d­aur şi se uită pe furiş!\nVedeţi fruntea mare, mică... lată... îngustă... cam aşa!\nPăru­i blond ca... abanosul, cum inundă pe boccea?\nVedeţi gura albă, neagră... neagră... albă... care stă\nCam căscată, ca s­arate ce puteri amorul dă.\nVedeţi, voi, aste... insecte ce pe buze zbârnâiesc?\nNu sunt muşte, sunt albine din imperiul ceresc!\nAu venit s­adune mierea astor buze de carmin\nDulci ca roua dimineţii, ca dulceaţa de pelin.\nVedeţi voi această mână, cam murdară puţintel\nCe ar inspira penelul lui Tănase­Rafael?\nVedeţi, voi, aste picioare mari, cereşti, puse­n galenţi\nLe vedeţi?... Unde mă duceţi cugetărilor ardenţi?\nDisperarea lui Bodnărescu când află că muza lui iubită nu\neste decât bucătăreasa lui Prodănescu, e comică.\n*\nAm zis că rolul principal este ţinut în satiră de Bodnărescu.\nAceasta e slăbiciunea piesei.\nÎn „Junimea” Bodnărescu era un simplu scriitor, poet şi prozator,\nabsolut inofensiv, nu scrisese două rânduri în contra nimănui.",
  "„Junimea” însă cuprindea persoane combative de prima ordine,\niar cel mai teribil care împunsese până la sânge pe adversar, era\ndl. Maiorescu.\nÎn afară de acesta, mai eram şi noi ceştilalţi foarte agresivi,\ndacă nu combativi.\nMuza de la Borta rece e ieşită din spiritul de răzbunare a celor\ndin Bucureşti în contra Beţiei de cuvinte a d­lui Maiorescu.\nAr fi fost logic ca în această satiră rolul principal să­l ţină\ndl. Maiorescu, el să fie ridiculul şi ridiculizatul, el cu locotenenţii\nsăi de luptă.\nCe vedem însă în loc de aceasta? Vedem încercări nereuşite\nde ridiculizare a d­lui Maiorescu, iar toată sarcina răzbunărei\nîndreptată şi căzând mai cu seamă pe inofensivul Bodnărescu.\nAceasta era o recunoaştere indirectă a neputinţei de a se\nrăzbuna aşa cum trebuia.\n*\nDar ceea ce izbea displăcut pe noi, pe cari satira căuta să ne\nridiculizeze, era lipsa de orice cunoştinţă a caracterelor şi a\nrolului pe care fiecare din noi îl juca la „Junimea”, cunoştinţă\nabsolut necesară mai cu seamă în satire şi zeflemele.\nUn exemplu.\nCe ar fi zis cineva dacă în La Belle Hélène Meilhac şi Halévy\nar fi arătat pe Ajax ca un om domol şi blând; pe Paris ca pe un\nom urât, în tot cazul modest de persoana sa? Ce ar zice cineva\ndacă un autor ar face o piesă cu personaje din Omer, ar reprezenta\npe Nestor ca pe un flecar, vorbind vrute şi nevrute, pe Achille\nca pe un fricos, iar pe Ulyse ca pe bravul bravilor? Evident că\nar zice că este o inepţie.\nAcelaş lucru şi cu orice fel de zeflemele şi satire.\nÎndată ce pui nume proprii şi vorbeşti de o societate literară\ncunos cută, trebuie să păstrezi caracterele şi să ai cunoştinţa lucru­\nrilor, după care eşti apoi liber să te dedai la fantazia cea mai desfrâ­\nnată, însă, repet, în conformitate cu fondul caracterului personajului.\nCei de la Revista contimporană nu cunoşteau „Junimea”, nu\ncunoşteau personajele pe care le pun în scenă.\nDe aceea ei inventează o „Junime” de fantazie şi nişte perso­\nnaje care absolut n­au nici o asemănare cu cele reale.\nExemple. Am arătat în aceste Amintiri rolul fiecărui membru\nprincipal al „Junimei” şi am spus de multe ori că rolul d­lui",
  "Culianu (Papa Culianu) s­a mărginit în curs de 14 ani a asculta\nşi a tăcea, d­sa şi cu răposatul Melic fiind cei mai puţin vorbitori\nde la „Junimea”.\nEi bine, în Muza de la Borta rece, Gulie este nu numai un\nvorbăreţ, ci un întrerupător, un critic, un zeflemist, lucru care\nse potriveşte cu personajul ca nuca în părete.\nAşa Năut adresându­se către Gulie îi zice ca să asculte o\ntraducere din Lamartine: Omul lordului Byron.\nGulie răspunde:\nVasăzică în Lamartine, se găseşte vreun om a lui lord Byron, hai?\nApoi după ce ascultă câteva strofe îi replică lui Năut:\nBine ai tradus, grozav de bine: În unele versuri câte o silabă mai\nmult, în altele câte una mai puţin: ş­apoi „A poeziei rege este de\nminune!” Dar rima „nopţei” cu „necredinţei” cum merge? Ştii ceva?\nAsta seamănă cu un cântec vechiu glumeţ?\nBa ceva mai mult, dl. Culianu care nu deschidea măcar gura\nla „Junimea”, în Muza de la Borta rece face versuri şi chiar cântă.\nGULIE\n(cântă încet)\nPe pod pe la Spiridon\nTrece un car cu scoarţă\nSufletul n­are credinţă!\nDacă nu ţi­am fost pe plac\nLa ce m­ai adus de la Buzău?\nGulie face pe ştrengarul cu un cuvânt! Auzi, Papa Culianu şi\nştrengar!\nVorbeam de faptul că în Muza de la Borta rece se constată o\nneştiinţă complectă de cele ce se petreceau la „Junimea” precum\nşi de rolul respectiv al fiecăruia.\nAm spus, cel mai tăcut şi mai şters membru din „Junimea”,\nPapa Culianu, devine în farsa pomenită un turbulent şi guraliv.\nDe ce? Nu se ştie. În ce interes?\nNici atâta.\nDar iată una mai boacănă.",
  "Ştefan Vârgolici era unul din membrii cei mai legaţi de dl.\nMaiorescu, pe care­l urma cu cea mai mare fidelitate, umbră de\nrevoltă nu putea să­i treacă prin capul lui Vârgolici când era\nvorba de şeful şcoalei.\nEi bine, în Muza de la Borta rece cel care dă semnalul revoltei\nîn contra d­lui Maiorescu este Vârgolici!!\nVârgolici e pus în piesă ca să critice şi să defaime şcoala de\nla „Junimea”!!\nCititorii ştiu curentul ce era la „Junimea” în contra neologis­\nmelor şi favoarea de care se bucura credinţa că limba cea veche\ntrebuie păstrată cu toate slavismele ei.\nVârgolici (Vârcolaci) citeşte o poezie scrisă în limba cea veche.\nIată un specimen:\nDar slavă şi nădejde, osârdie şi strună\nPeri­vor ca năluca d­a vremilor furtună!\nŞi scrierile mele în limba slavonească\nSe vor uita cu totul în ţara românească.\nApoi cade pe un scaun.\nMINORESCU\nEi, Vârcolaci, ce înseamnă asta?\nŞi atunci ni se debitează următoarea apostrofă serioasă care\nse potriveşte într­o farsă ca nuca în părete:\nVÂRCOLACI\nAsta însemnează că limba în care scriu eu, după exemplul vostru\neste limba mormintelor, care nu place şi nu poate place la nimeni.\nAsta însemnează că, cu voia sau fără voia d­voastră, limba pro­\ngresează şi ea pe fiecare zi, că dacă prin această transformare ne\ndepăr tăm pentru moment de poporul care ne­a păstrat­o până aci,\nremediul nu stă în aplicarea ci în înălţarea nivelului; poporul va\npurifica şi el limba precum a şi primit multe expresiuni cari au luat\nloc în institu ţiunile noastre; asta însemnează că dacă am stărui în\nsistemul de a aduna cuvintele uitate, am deveni işlicarii literaturii,\nşi n­am poftă să port işlic; asta însemnează în fine că nu mai voiu\nsă urmez de aci sfaturile dumnealui (arătând pe Minorescu care\nşade pe gânduri).",
  "Iar mai jos Minorescu furios răspunde:\nCapul vostru sunt eu, şi afară de mine voi nu aveţi cap.\nVÂRCOLACI\nN­am trebuinţă de aşa cap sec.\nUN AGIAMIU\n(fără importanţă)\nDupă ce ne faci de râs, vorbind în numele nostru, apoi ne şi insulţi.\nALŢI AGIAMII\n(fără importanţă)\nNoi ne­am asociat ca să scoatem o gazetă literară, nu ca să adoptăm\ndirecţia nemţească, iar nu să umblăm după alte fleacuri. Jos Minorescu!\nJos Direcţia Nouă! Nu mai voim să facem parte din societatea\nagiamiilor!\n(Zgomot mare, ceartă între agiamii. Gulie şi ceilalţi părăsesc sala.)\nMINORESCU\n(încrucişând braţele, imitând pe Joe)\nOLIMPIANUL\nCopii ingraţi, lasă­i să se ducă, ne rămâne Budakievici şi Arcadie\nKissilef şi nu voi înceta de a vorbi în numele societăţei agiamiilor.\nNAUT\nAr fi bine s­o lăsăm mai moale că am feştelit­o.\nEste idiot.\nAutorii Bortei reci cad în trivialităţi şi în copilării nedemne.\nŞi cu aceasta pretindeau cei din Bucureşti şi, mai cu seamă,\nde la Revista contimporană că răspund atacurilor Convorbirilor şi\ncă­şi răzbună pe „Junimea”.\nMai era un singur grad de scoborât, acela al murdăriilor; şi\nacel grad este ajuns. Aşa Brutnărescu zice către Vârcolaci:\nStăi... el nu mă ascultă, să mănânc... compot.",
  "Iar Minorescu propune a se discuta chestia la ce ar putea servi\nhârtia „Convorbirilor”, de vreme ce nimeni nu le citeşte.\n*\nDar sunt lucruri pe cari noi, de la „Junimea”, nici nu le­am\nînţeles, fiindcă nici nu aveam măcar cunoştinţă de dânsele.\nAşa s­a văzut mai sus rostite două nume: Budakievici şi\nArcadie Kissilef.\nDl. Ureche în răspunsurile sale „Junimei” repetă des aceste\ndouă nume, spunând că aceste două persoane sunt adevăraţii\nreprezentanţi ai „Junimei”.\nCând citeam asemenea lucruri noi, cei de la „Junimea”, ne\nuitam unii la alţii şi ne întrebam ce e asta.\nAşa într­o seară dl. Pogor, la „Junimea”, întreabă:\n— Mă rog, cine cunoaşte pe Budakievici?\nTăcere generală.\n— Dar pe Arcadie Kissilef?\nToţi răspunseră negativ.\nÎn acel moment intra dl. Negruzzi şi aflând despre ce e vorba,\nrăspunse:\n— Pe Budakievici şi pe Arcadie Kissilef îi cunosc eu, sunt\ndoi bătrâni, unul stă în Păcurari, altul în Tătăraşi, sunt alegători\namândoi în colegiul întâi şi chiar mă votează, mă bucur de\nsimpatia lor.\nAtunci începurăm cu toţii a râde.\n— Acum înţeleg, replică dl. Pogor, de ce cei din Bucureşti\nfac pe aceşti bătrâni membri ai „Junimei” şi junimişti, este că\nei te votează pe tine.\nIată singura legătură între aceşti doi cetăţeni şi „Junimea”:\ndin când în când votau pe dl. Iacob Negruzzi!\nDar se poate să fie şi o altă explicaţie. Aceşti oameni erau\nîntr­o vârstă înaintată; poate din această cauză ei erau, după cei\nde la Revista contimporană, reprezentanţii trecutului, a trecutului\nreacţionar şi incult. Poate i­au improvizat ca membri ai „Junimei”,\nchiar ca stâlpi ai „Junimei” din cauză că „Junimea” era o societate,\ndupă cei de la Bucureşti, reacţionară, cu o limbă arhaică şi cu\no cultură primitivă.\nMai ştii ce le mai trecea prin capul d­lui Ureche şi a celorlalţi\ncând ne aruncau vecinic înainte numele lui Budakievici şi a lui\nArcadie Kissilef?\nIată de ce copilării se serveau ca să ne combată.",
  "Dar să lăsăm intriga şi lipsa de spirit de o parte; aceasta nu\nare importanţă.\nMarele interes era următorul: a se vedea cum cei de la Revista\ncontimporană ştiu s­aleagă, printre bucăţile publicate de scriitorii\nDirecţiei nouă, lucruri de acele care arată sau banalitatea sau\nenormitatea literară.\n*\nCu Bodnărescu ei reuşesc, îl fac ridicul nu cu invenţia Terezei,\nbucătăreasa Olimpului şi celelalte, dar cu citaţii din epigrame\n(vecinic epigramele) ca de exemplu aceasta:\nUmbră că­mi place, te miri? c­o caut şi fug de lumină?\nÎncântătoarea! mi­o ia, fiica lumini­mi răpeşti.\nAm explicat mai sus epigrama cu\nSus pe Olimp, pe Tempea înflorită etc.\ndar aceasta de mai sus renunţasem şi noi, la „Junimea”, serios\na o pricepe.\nMi­aduc aminte foarte bine că dl. Maiorescu a voit s­o explice,\nşi eu am făcut următoarea observaţie:\n— Evident că ideea generală a poetului se poate înţelege,\ndar această idee este ca şi cum ar fi pusă într­o limbă pe care\nn­o posezi perfect. Aşa, când eram în liceu citeam din Georgicile\nlui Virgil bucăţi ca să mă distrez, înţelegeam sensul general, ce\nvoia să spună poetul, dar dacă m­ar fi pus cineva ca fără pregătire\nsă traduc pasagiul nu l­aş fi putut traduce din cuvânt în cuvânt,\nmi­ar fi trebuit un juxtalinier. Acelaşi lucru şi cu această epigramă:\nînţeleg că este o idee care se joacă asupra luminei şi umbrei,\ncă umbra este fiica luminei, că iubind umbra fugi de lumină şi\ncă fără de lumină nu se poate umbră; dar dacă este vorba ca să\nspun ideea complectă a lui Bodnărescu declar că nu o înţeleg.\nPrin urmare, victoria Bortei reci era uşoară cu Bodnărescu.\n*\nDar cu Eminescu? Căci asupra lui Eminescu se înjghebase\ncabala; instinctual cei de la Contimporanul simţeau că cu Eminescu\nau a face cu un om, se revoltau fiindcă dl. Maiorescu îl pusese",
  "imediat după Alecsandri, de aceea se aruncară asupra scrierilor\nlui Eminescu, doar or găsi ceva cu care să­şi bată joc.\nGăsit­au? Evident că nu. Poeziile lui Eminescu le poţi discuta,\nideile le poţi dezaproba, poţi să­l crezi un smintit sau un original,\ndar cum că a fost şi este un poet în toată puterea cuvântului,\naceasta e în afară de orice discuţie.\nSă vedem: Minunescu intră şi atunci el declamă aparte:\nO rază te­nalţă, un cântec te duce\nCu braţele albe pe piept puse cruce,\nCând tocsul (?)1 s­aude l­al vrăjilor caier\nArgint e pe ape şi aur în aer!?\nVersurile sunt din Mortua est.\nCine nu cunoaşte Mortua est şi cine nu ştie că cele opt strofe\nde la început sunt de o poezie şi de o duioşie rară şi că poezia\nîncepe a fi slabă sau haotică îndată ce Eminescu începe a filosofa\nîn sensul deşertăciunei poeziei germane!\n*\nAlăturam mai sus numele lui Eminescu de acela a lui Alecsandri.\nAceşti doi poeţi n­au puncte comune, încât nu poţi să­i compari.\nDe două ori numai ei se întâlnesc tratând acelaşi subiect,\neste când Alecsandri în Steluţa plânge femeia iubită, întocmai\nca şi Eminescu în Mortua est, şi când Alecsandri scriind poema\neroică Dumbrava roşie se întâlneşte cu satira, nu­mi aduc aminte\ncare, cu episodul lui Mircea cel Bătrân.\nÎn amândouă aceste întâlniri Eminescu nu iese micşorat, din\ncontră.\nIa compare cineva modul drăgălaş dar superficial cu care\nAlecsandri plânge pe iubita lui în Steluţa cu felul superior poetic\ndin Mortua est.\nTu care eşti perdută în neagra vecinicie\nStea dulce şi iubită a sufletului meu!\nŞi care­odinioară luceai atât de vie\nPe când eram în lume tu singură şi eu!\nO! blândă, mult duioasă şi tainică lumină!\nEtc.\n1. În Mortua est: torsul. Zamfirescu, pentru a demonstra „absconzitatea” poeziei\neminesciene, şi­a îngăduit chiar deformarea textului original (n.ed.).",
  "Iar Eminescu:\nFăclie de veghe pe umezi morminte,\nUn sunet de clopot în orele sfinte.\nUn vis, ce îşi moaie aripa­n amar,\nAstfel ai trecut de­al lumii otar.\nIa vedeţi în ce formă poetică spune că iubita a murit în timpul\nnopţei, nu ziua!\nTrecut­ai când ceru­i câmpie senină,\nCu râuri de lapte şi flori de lumină,\nCând norii cei negri par sombre palate,\nDe luna regină pe rând vizitate.\nDar modul cum o vede poetul, suflet nevinovat, urcându­se\nla ceruri?\nTe văd ca o umbră de­argint strălucită\nCu­aripi ridicată la ceruri pornită,\nSuind, palid suflet, a norilor schele,\nPrin ploaie de raze, ninsoare de stele\nO rază te­nalţă, un cântec te duce\nCu braţele albe pe piept puse cruce,\nCând torsul s­aude l­al vrăjilor caier\nArgint e pe ape şi aur în aer.\nCe deosebire între gingăşiile bolnăvicioase ale lui Alecsandri\nşi măreţia concepţiunei şi bogăţia imaginilor din Mortua est!\nŞi dacă era permis ca un critic să caute nod în papură, apropo\nde cele două versuri din strofa din urmă, unui poet care scrisese\nasemenea lucruri splendide!\nDar cei de la Revista contimporană îşi dădeau un brevet sau\nde rea­credinţă sau de lipsă de pricepere când îşi bat joc de\ncastelele cu arcuri de aur sau de râurile de foc ale poetului.\nEi nu voiau să spună că Eminescu scriind acea frumoasă strofă\nnu vorbeşte de lumea de aici, ci de lumea cealaltă, la care ajunsese\niubita; imaginaţia în acest caz era liberă să inventeze orişice.\nDar poate acolo să fie castele\nCu arcuri de aur zidite din stele,",
  "Cu râuri de foc şi cu poduri de­argint,\nCu ţărmuri de smirnă, cu flori care cânt.\nMuza de la Borta rece însă atinge culmea când dă ca exemplu\nde versuri groteşti o bucată în adevăr şekspiriană pe care numai\nEminescu era capabil s­o scrie.\nLa multe comedii mai duce pe om patima şi mai cu seamă\nhotărârea de a critica cu orice preţ o şcoală sau nişte indivizi.\n*\nEminescu, ca toţi oamenii cu inteligenţa complexă, putea să\nfie supus la critici acerbe, dar fără să poată fi ridiculizat.\nAţi observat un lucru? Sunt scriitori pe care îi poţi ridiculiza\ncu un cuvânt.\nSunt alţii pe care trebuie să­i combaţi cu lungi dezvoltări şi\nasupra cuirasei cărora ridicolul alunecă.\nCu bietul Bodnărescu ridiculul prinsese, cu Eminescu nu\nputea să prindă.\nAcest lucru îl înţeleg cei de la Revista contimporană.\nÎn adevăr, poţi să­i spui lui Eminescu, apropo de poeziile sale,\ncă aiurează, rătăcindu­ne printr­o filosofie obscurantistă, poţi\nsă­i spui că ce îi vine în cap ca imaginaţie sau ca comparaţie o\nscrie fără să se îngrijească dacă e acceptabilă, poţi să­i spui lui\nEminescu că Sărmanul Dionis este o nuvelă confuză, a cărei temă,\ndeşi îndoielnică, dar nu era măcar clară în capul său; dar să­ţi baţi\njoc de nişte versuri admirabile precum e monologul Sărmanul Dionis,\ncând stă în camera lui îngheţată, săracă şi murdară, având drept\nsfeşnic o garafă pântecoasă cu un gât lung, acest lucru nu merge.\nSărmanul Dionis va rămânea totdeauna o enigmă, nu numai\npentru cele istorisite, dar pentru ce a gândit şi ce a voit să scrie\nEminescu.\nÎn adevăr, Eminescu în Sărmanul Dionis începe prin a pune\nca punct de plecare că atât timpul cât şi spaţiul nu există,\nconform unei oarecare şcoli de filosofie germană. Nefiind timp\nşi spaţiu, nu e nici trecut nici viitor, sufletul nostru face şi\ntrecutul şi viitorul, prin urmare e destul ca individul să se afle\nîn oarecare condiţii sufleteşti şi aceste condiţii să fie ajutate de\natmosfera înconjurătoare pentru ca omul să poată trăi în orice\nveac cu sufletul, prin urmare cu fiinţa lui, până ce alte condiţii\nvin ca să rupă farmecul.",
  "Iată ce idei hrănea un biet tânăr, orfan, care avea drept locuinţă\no odaie într­o casă pustie, iar drept bogăţie portretul tatălui său\nmort în adolescenţă, iar în faţă zărea din când în când un chip\nîncântător de fată.\nAcest tânăr printr­o incoherenţă neexplicabilă este adeptul\nşi ştiinţelor zodiace şi astrologice.\nAcuma pune la aceste pe deasupra pe buchinistul de la care\ncumpără sărmanul Dionisie cărţi, un evreu bătrân, Riven, pune\no exaltaţie sub forma de o congestie cerebrală, şi atunci îţi vei\nexplica în parte, în foarte mică parte, de ce sărmanul Dionisie\nse transformă în călugărul Dan, de ce trăieşte în timpul lui\nAlexandru cel Bun, de ce are o intrigă amoroasă cu o fată gingaşă,\nşi de ce când se sfârşeşte nuvela sărmanul Dionis se trezeşte\navând la căpătâiul său un doctor care­i pipăie pulsul, iar în locul\nmagului Ruben pe evreul buchinist Riven.\nS­ar părea deci că Eminescu a voit să facă o nuvelă pe tema\nipotezelor sale filosofice şi fiindcă nu voia să se aventureze în\nmiraculos şi în imposibil a pus sub formă de vis şi de imaginaţie\na unui creier bolnav concepţiunea sa.\nDecât lucrul nu e tocmai aşa.\nEminescu crede că acelaşi om care trăieşte în zilele de astăzi\na mai putut trăi o dată pe lume, într­un alt veac şi chiar într­o\naltă ţară.\nAşa că chiar visurile în timpul boalei nu sunt nemotivate, nu\nsunt aberaţiuni pure, ele sunt un fel de redeşteptare a conştiinţei\nomului vechi de acum câteva sute de ani, iar individul de astăzi,\ncând visează asemenea lucruri, nu face decât trăieşte din nou\nîn viaţa pe care deja o trăise.\n*\nAceasta era filosofia germană la modă atunci. Trecut­a această\nmodă?\nA trecut sub forma de doctrină filosofică dar trăieşte sub\nforma de ştiinţă, de spiritism, de hipnotism, sugestie etc., etc.\nAstăzi este o întreagă şcoală care crede în materialitatea\nspiritului, în apariţia fantasmelor, în vorba lor, în evocarea cutărui\nom care apare din plafond, s­aşază pe scaun, îţi strânge mâna\nşi îi simţeşti mâna caldă, îţi vorbeşte, apoi dispare în pământ.\nAstăzi se crede mai mult decât oricând că doi oameni pot\ncorespunde prin gând unul din America şi altul în Europa, că",
  "în momentul când eu plâng în Europa pe un amic, acela moare\nla New York, că printr­o încordare a spiritului eu pot să mă văd\nce am să fiu peste zece ani şi pot în trecut să mă văd că am\nfost altceva decât sunt.\nMiraculosul, supranaturalul, tot ce nu intră în ideile noastre\nfilosofice şi ştiinţifice, toate formează o doctrină susţinută de\nsavanţi şi de oameni de ştiinţă precum dl. Richer şi alţii.\nAceste lucruri turbură spiritele; ei pretind că o nouă cunoş­\ntinţă a omului şi a lumei va ieşi din asemenea cercetări; legile de\ngravitate, de atracţie, noţiunea ce e solid, ce e material, fenome­\nnele creierului şi a sufletului, toate sunt răsturnate; noi nu\nsuntem noi, suntem alţii, noi nu simţim, nici gândim după nişte\nlegi găsite, ci facem parte în mod sporadic dintr­o lume, din care\ncea mai mare parte este absolut obscură şi care se revelează din\ncând în când sub forme cari nu sunt acele ale noastre obicinuite.\n*\nAcuma să­şi închipuiască cineva că adepţii unei asemenea\nşcoale ar scrie romanuri şi nuvele. Cum ar înfăţişa ei acţiunea\nşi ce eroi ar pune ei în ea? Persoane ca noi, trăind într­un\nmoment dat pe scoarţa pământului o viaţă scurtă, în carne şi\nîn oase? Dar deloc. Ei ne­ar iniţia la viaţa ocultă a omenirei din\nveacurile cele mai îndepărtate, ei ne­ar face să asistăm la adevă­\nrata intrigă care interesează, la adevărata viaţă reală, căci realul\nnumesc ei.\nŞi atunci dacă ai compara pe Sărmanul Dionis cu intriga lui\npe baza unui semi­vis, semi­delir, semi­credinţă, cu asemenea\nliteratură, Eminescu ne­ar părea un timid, un şcolar care nu\nîndrăzneşte să vorbească, ci numai bâlbâieşte.\n*\nSe înţelege că cei de la Revista contimporană nu şi­au dat\nosteneala ca să judece opera lui Eminescu din punct de vedere\nal filosofiei aceluia, ci a găsit într­însa nişte versuri şi s­au\nnăpustit asupra lor, fără ca să le fi înţeles măcar.\nZiceam că cei de la Revista contimporană nu pricepuse măcar\nînţelesul nuvelei lui Eminescu, Sărmanul Dionis, dar încă să­i\nmai aprecieze şi calităţile. Şi ca dovadă de aceasta este că în\nMuza de la Borta rece sunt trecute ca aiurări şi non­sens versurile",
  "de o ironie admirabilă a omului sărac deprins cu sărăcia, făcându­şi\ndin mizeria însuşi o jucărie.\n*\nCine cunosc nuvela Sărmanul Dionis, ştiu că eroul este redus\nla cea mai extremă mizerie.\nDar mai bine e să reproduc pasajul din nuvelă:\nSă privim acum şi la sărăcia iluminată şi de razele unei lumânări de\nsău, băgate în gâtul unui clondir, ce ţinea loc de sfeşnic. Ce viziune –\nşi aici, aici petrecea el vara şi iarna! Iarna, de gerul cel amarnic\ntrăznea grinda în odaie, crâşcau lemnele şi pietrele, vântul lătra\nprin gardurile şi ramurile ninse – ar fi voit să doarmă, să viseze –\ndar gerul îi îngheţa pleoapele şi­i painjinea ochii. Surtucul lui, de\nlângă acestea, era mai mult urzeală decât bătătură, ros pe margini,\nfudul la coate, de râdea pare că şi vântul în urma lui.\nOamenii căscau ironic gura când îl vedeau... Şi­n asemene momente,\nîn lungile şi friguroasele nopţi de iarnă, crede cineva cum că el,\nredus până la culmea mizeriei, devenea trist? Aşa era elementul\nsău. O lume întreagă de închipuiri umoristice îi umpleau creierii,\ncare mai de care mai bizară şi mai cu neputinţă. El băga de seamă,\ncă gândirile lui adesea se transformau şi şiruri ritmice, în vorbe\nrimate şi atunci nu mai rezista de­a le scrie pe hârtie... mai ales\ngarafa goală era în stare de a­l umple de cugetări melancolice...\nAh! garafa pântecoasă, doar de sfeşnic mai e bună!\nŞi mucoasa lumânare sfârâind săul şi­l arde,\nŞi­n această sărăcie te inspiră, cântă barde –\nBani n­am mai văzut de­un secol, vin n­am mai băut de­o lună.\nUn regat pentru­o ţigară, s­împlu norii de zăpadă\nCu himere!... Dar de unde? Scârţie de vânt fereasta\nÎn pod miaună motanii – la curcani vânătă­i creasta.\nŞi cu pasuri melancolici meditând umblă­n ogradă.\nUh! ce frig... Îmi văd suflarea – şi căciula cea de oaie\nPe urechi am tras­o zdravăn – iar de coate nici că­mi pasă,\nCa ţiganul, care bagă degetul prin rara casă\nDe năvod – cu­a mele coate eu cerc vremea de se­nmoaie,\nCum nu sunt un şoarec, Doamne – măcar totuşi are blană.\nMi­aş mânca cărţile mele – nici că mi­ar păsa de ger...\nMi­ar părè superbă, dulce, o bucată din Homer,\nUn palat – borta­n părete şi nevasta – o icoană.",
  "Pe păreţi cu colb, pe podul cu lungi pânze de painjen\nRoiesc ploşniţele roşii, de ţi­i drag să te­uiţi la ele!\nGreu li­i de mindir de paie şi apoi, din biata­mi piele,\nNici că au ce să mai sugă. – Întru­un roi mai de un stânjen.\nAu ieşit la promenadă – ce petrecere gentilă!\nPloşniţa ceea­i bătrână, cuvios în mers păşeşte,\nCela­i cavaler... e iute... oare ştie franţuzeşte?...\nCea ce­ncunjură mulţimea i­o romantică copilă.\nBruh! mi­i frig – Iată pe mână cum codeşte­un negru purec,\nSă­mi moi degetul în gură – am să­l prind – ba las, săracul,\nPripăşit la vreo femeie, ştiu că ar vedea pe dracul,\nDară eu – ce­mi pasă mie – bietul „îns!” la ce să­l purec?\nŞi motanul toarce­n sobă – de blazat ce­i. – Măi, motane,\nVină­ncoa să stăm de vorbă, unice amic şi ornic,\nDe­ar fi în lume­un stat de mâţe, zău că­n el te­aş pune vornic,\nCa să ştii şi tu odată, boieria ce­i, sărmane!\nOare ce gândeşte hâtrul de stă ghem şi toarce­ntruna?\nCe idei se­nşiră dulce în mâţeasca­i fantazie?\nVreo cucoană cu­albă blană cu amoru­i îl îmbie,\nRendez­vous i­a dat în şură, ori în pod, în găvăună?\nDe­ar fi­n lume numai mâţe – tot, poet aş fi? Tot una:\nMieunând în ode nalte, tragic miorlăind – un Garrick,\nZiua tologit în soare, pândind cozile de şoarec,\nNoaptea­n pod, cerdac şi streşini heinizând duios la lună.\nDupă ce în Muza de la Borta rece sunt reproduse aceste admi­\nrabile versuri, autorii propun ca la ele să se mai adauge şi încă\ndouă versuri ca concluzie:\nLoveşte­mă lele­n spate cu un bulgăre de iască\nSă ştie toată lumea din ţara românească!\nDar bunul­simţ nesocotit îşi răzbună.\nNu poţi ridiculiza lucrurile admirabile, publicul nu primeşte\nacest lucru, el rezistă şi îşi bate la rândul său joc de ignoranţii\nşi de oamenii fără bun gust.\nAcest lucru s­a întâmplat celor cu Muza de la Borta rece.\nPe atunci reclama era foarte mică, gazetele şi revistele se\nvindeau foarte puţin.",
  "Cei de la Contimporanul pentru ca să dărâme „Junimea”, trăsese\nMuza de la Borta rece în mai multe mii de exemplare şi o expediase\nîn toată ţara.\nLa Iaşi se trimisese vreo sută de broşuri care se împărţeau,\nmi se pare, gratis.\nEi bine, efectul a fost contrar de ceea ce ei se aşteptau.\nAşa mă întâlnesc într­o zi cu un duşman al „Junimei”, care\nnu apreţuia talentul lui Eminescu, care critica poeziile lui, mai\ncu seamă Epigonii.\nAcela citise Muza de la Borta rece, şi cu acea ocazie avusese\ncunoştinţă întâiaşi dată de versurile din Sărmanul Dionis.\n— Ştii că trebuie să fac amendă onorabilă, mie nu­mi place\nEminescu, nici poeziile lui, dar citind versurile din Sărmanul\nDionis am rămas încântat de imaginaţia şi de apropourile de\nacolo puse în iveală cu atâta spirit. Ştii că Eminescu are mai\nmult talent în poezii ironice şi caraghioase decât în cele serioase?\nMă mir cum cei de la Contimporanul au dat ca model de prostie\nasemenea versuri, eu nu sunt de părerea asta.\nŞi aşa mi s­a întâmplat cu mai mulţi.\nA fost o adevărată revelaţiune poezia din Sărmanul Dionis, pe\ncare tare puţini o cunoşteau.\nMuza de la Borta rece voind să­şi bată joc de Eminescu i­a\nfăcut o adevărată reclamă, în lauda poetului.\nCâteva zile eram întrebat de unii şi de alţii dacă am numărul\ndin Convorbiri în care sunt publicate acele versuri, ca să le citească,\nfiindcă mulţi i­au spus că sunt originale.\nBa chiar unii s­au încercat ca să citească întreaga nuvelă\nSărmanul Dionis, însă n­au avut răbdare s­o sfârşească, aşa că\npărerea generală a fost că, din toată nuvela, ceea ce este mai\nnostim şi mai frumos sunt versurile acele comice.\nContimporanul era păcălit.\nApropo de Sărmanul Dionis trebuie să deschid un parantez\nlung şi să spun şi eu vreo două vorbe despre un roman postum\na lui Eminescu şi anume Geniu pustiu.\nDl. Ioan Scurtu a dat în publicaţie acest roman acum doi ani,\nscriind şi o introducere foarte interesantă în ceea ce priveşte\nGeniu pustiu precum şi în genere asupra scrierilor şi vieţei lui\nEminescu.\nAm citit şi eu acel roman şi am rămas izbit de mai multe lucruri.\nLas mai la vale aprecierile asupra Geniului pustiu. Voi începe\ncu altele mai în legătură cu aceste amintiri.",
  "E curios cum la Eminescu ideile fundamentale s­au plămădit\nîn frageda lui tinereţe, cum s­au cristalizat luând formă de cre­\ndinţi adânci, şi cum mai pe urmă n­a făcut decât să le dezvolte,\nsă le amplifice şi să le propage.\nGeniu pustiu se compune din două părţi.\nÎn partea întâi autorul povesteşte cum a făcut cunoştinţă cu\nun tânăr numit Toma Nour.\nPartea a doua este romanul Toma Nour, trimis în manuscript\nlui Ioan (autorul). Această parte este propriu­zis romanul.\nEi bine, în partea întâia unde autorul, sub numele de Ioan,\nlucrează şi gândeşte, găsim în sâmbure aproape ideile fundamen­\ntale pe care Eminescu le va profesa, fie în poezie, fie în politică.\nAşa mai întâi subiectul şi tema nuvelei Sărmanul Dionis sunt\nschiţate. Rămâi izbit de acest lucru.\nAşa Toma, eroul Geniului pustiu, locuieşte şi el într­o cameră\ngoală, prăfuită, cu păianjini pe tavan şi plină de praf, cărţi teancuri\nvechi sunt împrăştiate prin casă.\nCa şi în Sărmanul Dionis, atârnat de cui este un portret a unui\ncopil de vreo optsprezece ani.\nDeosebirea e că acel copil de 18 ani, frumos, în Geniu pustiu\ne un amic a lui Toma, pe când în Sărmanul Dionis tânărul din\nportret, tatăl lui Dionisie mort în adolescenţă.\nAcest tânăr în Geniu pustiu este descris aproape identic ca în\nSărmanul Dionis.\nSă reproduc dar pasajul:\nDar asupra cărţilor culcate­n colţ era aninat în cui bustul în mărime\nnaturală, lucrat în ulei, a unui copil ca de vreo optsprezece [ani] –\ncu păr negru şi lung, cu buzele supţiri şi roze, cu faţa albă ca\nmarmura şi cu nişte ochi albaştri mari sub mari sprâncene şi lungi\ngene negre. Ochii cei albaştri ai copilului erau aşa de străluciţi, de\nun colorit atât de senin, încât păreau că privesc cu inocenţa, cu\ndulceaţa lor mai femeiască asupra spectatorului ce privea în ei. Era\no adevărată operă de artă. Cu toate că acel portret înfăţişa un chip\nîmbrăcat bărbăteşte, însă mâinile cele fine, dulci, mici, albe, trăsurile\nfeţei de o paloare delicată, umedă, strălucită, moale, ochii de­o\nadâncime nespusă, fruntea arcată şi mai mică, părul undoind cam\nprè lung, te­ar fi făcut a crede că e chipul unei femei travestite.\n— Cine e femeia asta? zic eu lui Toma, care sta tologit pe plapuma\nlui cea roşie.\n— A, femeie!... râse el; tot femei visaţi! Ţi­o jur pe omenia mea\ncă a fost bărbat ca tine şi ca mine.\n— Cu toate astea aceşti ochi...\n— Aceşti ochi? Oh! dacă ai fi văzut tu aceşti ochi...",
  "În Sărmanul Dionis, în faţa locuinţei sărace a eroului, este o\ncasă frumoasă, în care e o fată încântătoare, numită Maria.\nAcelaşi lucru şi în Geniu pustiu.\nÎn faţa locuinţei lui Toma era un mândru palat a unuia din... aşa\n[zişii] aristocraţi ai noştri... Dintr­o fereastră deschisă din catul de\nsus auzii prin aerul nopţii tremurând notele dulci a unui piano – şi\nun tânăr şi tremurător glas de copilă adiind o rugăciune uşoară,\nparfumată, fantastică.\n..........................................................................................................\nÎntredeschisei ochii şi văzui prin fereastra arcată şi deschisă, în mijlocul\nunui salon strălucit, o jună fată muiată­ntr­o haină albă etc.\nCum se vede romanul Geniu pustiu este o încercare anterioară\nSărmanului Dionis.\nCând Eminescu scrie nuvela mult mai dezvoltată şi mai com­\nplectată a Sărmanului Dionis, atunci se serveşte de descrieri şi\nde aşezarea scenariului din Geniu pustiu.\nDar poate, ar întreba cititorul, de unde rezultă că Geniul pustiu\na fost conceput şi scris întâi, aruncat apoi în saltar, şi după\naceea Eminescu a compus pe Sărmanul Dionis?\nLasă că, cum se vedea, întregul acest roman este mai mult\no schiţare, dar găsesc în Geniu pustiu o dovadă irecuzabilă, găsesc\nideea­sâmbure, pe care a clădit apoi pe Sărmanul Dionis.\nCititorii ştiu ideea fundamentală a nuvelei lui Eminescu.\nAutorul, condus de o filosofie pe atunci la modă, susţine că\nun om, cu toate că trăieşte în prezent, a putut să trăiască în alt\nveac şi în altă ţară, într­o altă individualitate şi poate chiar trăi\nşi în viitor. În puterea acestei idei, Sărmanul Dionis trăise în\nepoca lui Alexandru cel Bun, în haina călugărului Dan. Acesta\ne fondul numelui Sărmanul Dionis.\nIa ascultaţi cum vorbeşte Toma în Geniu pustiu:\n...Câteodată suflarea mi se curmă în piept, ca vântul ce se curmă\nprin ruinele zdrobite de munţii anilor... câteodată mai simt şi eu!\nO, atunci îmi place să trec prin lume cu ochii închişi şi să trăiesc\nsau în trecut sau în viitor.\nApoi, mai departe, revine asupra ideii:\nAu trecut ani d­atunci­şi parc­a fost ieri – ieri parcă­mi încâlceam\ndegeţelele din barba lor cea albă şi ascultam la graiul lor cel înţelept",
  "şi şoptitor – la înţelepciunea trecutului, la acele veşti din bătrâni.\nMi­ar fi plăcut mult să trăiesc în trecut. Să fi trăit pe timpii aceia când\ndomni îmbrăcaţi în haine de aur şi samur ascultau, de pe tronurile\nlor, în învechitele castele, consiliile divanului de oameni bătrâni –\npoporul entuziast şi creştin undoind ca valurile mărei în curtea\ndomniei – iară eu în mijlocul acelor capete încoronate de părul alb\nal înţelepciunei, în mijlocul poporului plin de focul entuziasmului,\nsă fiu inima lor plină de geniu, capul cel plin de inspiraţiune – preot\ndurerilor şi bucuriilor – bardul lor. Spre a hrăni acele vise şi mai\nmult, am deschis vro câteva cronice vechi şi răsfoim prin ele...\nEminescu îşi îndeplineşte această dorinţă în Sărmanul Dionis,\nel face să trăiască pe eroul său sub domnia lui Alexandru cel\nBun, domn îmbrăcat în haine de aur şi samur, aşezat pe tronul\nmoldovenesc, având de sfetnici bătrâni cu barbe albe, iar în\ncurtea domniei fiind totdeauna popor entuziast şi creştin.\n*\nÎn Geniu pustiu găsim sămânţa multor concepţii poetice, compa­\nraţii, versuri chiar.\nCititorii îşi aduc aminte de strofele din Mortua est cu schele\nde stele, cu flori de lumină etc.\nIată ce Toma visează în Geniu pustiu:\nRaza cea de aur se suia cu noi... am trecut printr­o noapte de nouri –\nprin o zi întreagă de stele, pân­am dat într­o lume de miros şi\ncântec (stele care cânta) de­o grădină frumoasă deasupra stelelor.\nCopacii erau cu foi de nestimate, cu flori de lumină şi în loc de\nmere luceau prin crengile lor mii de stele de foc.\nŞi mai departe:\nAerul tot era de lumină de aur – totul era lumină de aur – amestecat\ncu geamătul lin şi curat al harpelor de argint.\n*\nÎn Geniu pustiu găsim şi versuri din Venere şi madonă.\nO, cum Rafael, creat­a pe Madona Dumnezeie\nCu diadema­i de stele, cu surâsul blând, vergin\nEu făcut­am zeitate dintr­o palidă femeie\nCu inima stearpă, rece, şi cu suflet de venin!",
  "Ceva mai interesant. În Geniu pustiu găsim fondul de credinţi\npe care Eminescu îl pune ca gazetar la Timpul în polemicile lui\ncontra liberalilor: Teoria păturilor superpuse, conrupţia păturei\nbulgaro­grece, adâncă indignare pentru că tot ce e românesc e\ncălcat în picioare.\nTrebuie să citez acest pasaj, deşi e cam lung, căci el arată că\nceea ce scria Eminescu în 1876 în Timpul, era frământat în capul\nlui cu încăpăţânare de pe la 1870.\nEi bine, s­o ştii de la mine că nimeni nu caută aicea de­a fi aceea\nde ce trece. Vezi la noi istorici ce nu cunosc istoria, literaţi şi\njurnalişti ce nu ştiu a scrie, actori ce nu ştiu a juca, miniştri ce nu\nştiu a guverna, financieri ce nu ştiu a calcula, şi de aceea atâta hârtie\nmâzgălită fără nici un folos, de­aceea atâtea ţipete bestiale care\nîmplu atmosfera teatrului, de­aceea atâtea schimbări de minis teriu,\nde­aceea atâtea falimente. Vei afla mai lesne oameni ce pun la vot\nexistenţa lui Dumnezeu – decât suflete înamorate în limba şi datinele\nstrăbunilor lor, decât inimi care să iubească caracteristica cea expresivă\na poporului nostru, minţi ocupate cu cestiunile de viaţă ale acestui\npopor, căruia îi scriem pe spete toate fantasmagoriile falsei noastre\ncivilizaţiuni. Divorţul... adulteriul îmblă cu feţele bolnăvicioase,\nspoite din gros, măşti vie, pe stradele noastre: – zâmbind femeilor le\nstârpeşte, zâmbind bărbaţilor îi usucă şi cu toate astea noi le dăm\nserbări şi le sacrificăm nopţile iernelor noastre, ne cheltuim tinereţea,\ncare­ar trebui să aparţină lucrului, spre realizarea acelor ideale spre\ncare ţinteşte omenirea toată, şi familiei... Femeia poporului nostru\nnu lucrează... are cu ce trăi; bărbatul nu lucrează, căci n­are la ce\nlucra – toate fabricele din lume concură cu mizerabila sa meserie.\nCât despre inteligenţa noastră – o generaţiune de amploiaţi... de\nsemidocţi... oameni cari calculează cam peste câţi ani or veni ei la\nputere... inteligenţă falsă care cunoaşte mai bine istoria Franţei\ndecât pe­aceea a României – fiii unor oameni veniţi din toate unghiurile\npământului, căci adevăraţii copii de român încă n­au ajuns să înveţe\ncarte... oameni în fine cari au făptură şi caracter de la taţii greci,\nbulgari şi numai numele de la mumă – de la dizgraţiata Românie.\nŞi încă dacă şi­ar [fi] câştigat prin ceva dreptul de a se numi români;\ndar nu. Ei îşi urăsc ţara lor mai rău şi mai cumplit decât streinii.\nO privesc ca un exil, ca o supărătoare condiţiune a existenţei lor... ei\nsunt... cum o spun înşii, români de naştere, francezi în inimă – şi\ndacă Franţa le­ar procura semidocţilor noştri avantagele pe cari li\nl[e] dă nefericita lor patrie – ei ar fi emigrat de mult... cu toţii!\nDe altmintrelea Eminescu, natură impresionabilă, reţinea orice\nfapt mic, orice anecdotă, pe care apoi clădea o întreagă teorie",
  "sau făcea o întreagă invectivă la adresa societăţei conrupte şi\nnecredincioase.\nDe exemplu în pasajul citat mai sus s­a văzut că există urmă­\ntoarea frază:\nVei afla mai lesne oameni ce pun la vot existenţa lui Dumnezeu –\ndecât suflete înamorate în limba şi datinele străbunilor lor etc., etc.\nEminescu a trebuit să afle acest fapt; punerea la vot a exis­\ntenţei lui Dumnezeu, de undeva sau de la cineva.\nEi bine, l­a aflat de la mine într­o conversaţie, iar faptul se\npetrecuse nu în societate între oameni, ci la liceu între copii...\n*\nAm arătat în aceste amintiri cum în liceul din Iaşi se făcuse\no mişcare de discuţii filosofico­ateiste. Sunt epidemii periodice,\nfoarte explicabile, prin care un liceu într­un moment dat trece. Aşa\npe atunci, sub impresia literaturei filosofice franceze din veacul\nal XVIII­lea şi sub acea a cărţilor lui Renan, precum şi acea a\nştiinţelor naturale, băieţii în liceu, începând din clasa patra, discu­\ntau chestii religioase, prin urmare şi existenţa lui Dumnezeu.\nEste, cum mai târziu, acelaşi liceu e apucat de frigurile ideilor\nsocialiste.\nÎntr­una din clase, tabăra celor care susţineau religia şi existenţa\nlui Dumnezeu era aproape egală cu tabăra contrară... Şi atunci,\nprintr­o copilărie foarte uşor de explicat, imitând sistemul consti­\ntuţional, a propus unul dintre partizanii înfocaţi a existenţei lui\nDumnezeu, să se pună diferendul la vot, ca să se vadă care din\nambele tabere e mai numeroasă.\nNotaţi că un credincios a făcut propunerea, iar ateii au fost\nsiliţi s­o primească.\nPrin urmare, scena s­a petrecut într­un liceu între aproape\ncopii şi propunerea a venit din partea unui bine­credincios.\nAcest fapt îl spusesem eu lui Eminescu şi sub forma aceasta,\nnu alta. Eu îi mai adăugisem că acest fel de discuţie ca orişicare\nalta este un semn bun pentru activitatea creierului, care nu\ntrebuie să se refuze a discuta orice chestie, chiar chestia lui\nDumnezeu. Şi mai adăogam un lucru, că dacă este ceva ridicul\nîn scena ce i­o istorisisem, este că o chestie care se discută de\natâta timp şi de oamenii cei mai învăţaţi şi mai în poziţie de a",
  "discuta, pare ridiculă când intră pe mâna băieţilor de liceu fără\nnici o preparaţie pentru asemenea discuţie gravă.\nVedeţi ce a făcut din această anecdotă Eminescu! A luat\nchestia votărei existenţei lui Dumnezeu din liceul din Iaşi, şi a\npus scena ca petrecându­se în societate între oameni serioşi,\nlipsiţi de simţ de moralitate, lipsiţi de credinţă, şi a dat­o ca un\nsemn a decadenţei sociale!\n*\nAceastă dispoziţie a spiritului am observat­o totdeauna la\nEminescu. Ideile lui proprii erau aşa de absorbante încât nu\nputea să facă deosebire şi să păstreze acea deosebire între ideile\nlui şi acele ale altora. Asimilaţia se făcea imediat, adică ideile\nstrăine serveau de material nou pentru ideile lui vechi; ceea ce\nauzea ca diametral opus, el transforma aceasta ca un argument\npentru ideile lui.\nLa „Junimea” niciodată Eminescu n­a putut să formuleze o\ndoctrină a adversarului, pe care pe urmă s­o combată cu argu­\nmen tele lui, ci totdeauna începea printr­o diatribă în care com­\nbătea idei pe care adversarul nu le formulase şi care în realitate\nnu erau decât o formă pentru ca Eminescu să­şi exprime pe ale\nsale proprii.\nAcest element pasional, care domina inteligenţa lui, a fost\nuna din calităţile talentului lui poetic.\nDe aceea Eminescu a fost numai poet, iar ca gânditor numai\nvisător.\n*\nŞi cu această ocazie să spun câteva cuvinte cu caracter mai\ngeneral.\nSunt oameni care se forţează ca să fie în poeziile lor poeţi,\nîn proză scriu ca orice altul.\nSunt poeţi care au şi lucruri serioase în proză. Din această\ncategorie fac parte sau oameni fără talent poetic, sau puţini\nuniversalmente dotaţi în toate genurile, înzestraţi cu toate faţe­\ntele minţei omeneşti.\nSunt cei mai mulţi a căror dispoziţie a creierului şi a sufletului\nsunt făcute pentru poezie şi care orice ar face rămân poeţi,",
  "visători, lipsiţi de orice spirit practic, dezbrăcaţi de talentul de\na judeca lucrurile, chiar când se hotărăsc ca să scrie ceva pozitiv\nşi utilitar. Aceştia sunt adevărate naturi de poeţi sau de literatori.\nDintre aceştia a făcut parte şi Eminescu, a făcut parte mai\npuţin Vasile Alecsandri.\nÎn adevăr, Eminescu n­a scris numai poezii, a scris nuvele şi\na scris studii cu intenţii serioase, cum este Influenţa austriacă\nasupra românilor.\nEi bine, în toate aceste vezi pe poet şi pe visător, vezi critici\ncâteodată juste, pornite însă din pizma de care era însufleţit\nfaţă cu societatea; în genere însă observaţiile lui sunt falşe, iar\nconcluziile cu desăvârşire fantaziste.\nAşa era capul lui.\nDe exemplu, are două nuvele: Sărmanul Dionis şi Geniu pustiu.\nNuvela este unul din genurile care are de menire zugrăvirea\nomului şi a societăţei. Un nuvelist sau un romancier este un\nstudiitor de oameni şi de moravuri, menirea lui nu este de a\ninventa oameni sau moravuri, ci de a­i face să trăiască pe cei\nîntâi în cadrul celor al doilea, având în aceste margini toată,\nabsolut toată latitudinea.\nCând Eminescu abordează acest gen, ce credeţi că­şi propune\nsă facă? Să facă să trăiască oameni şi să pună în relief viaţa lor\nîn societate? Ferească Dumnezeu. Mai întâi fiindcă el avea adâncă\nrepulsiune pentru oameni şi societate şi al doilea pentru că\ntrebuia să­i observe şi să­i studieze. Ba zic ceva mai mult. Eu\ncred că tocmai fiindcă nu putea să­i observe şi să­i studieze, el\na avut dispreţ pentru oameni şi societatea în care trăia.\nŞi atunci inventează personajul moralminte supranatural,\nDionisie, pe care îl califică de sărmanul fiindcă trăieşte în epoca\nactuală, şi se grăbeşte, cu ajutorul unor zodii şi cu acela al unei\nipoteze fantezisto­ştiinţifice, ca să­l transplanteze în veacul\nal XIV­lea, făcându­l să treacă prin tot felul de aventuri de pură\nimaginaţie.\nO simplă apropiere, Guy de Maupassant, cel mai ilustru repre­\nzentant al nuvelei moderne, care a murit ca şi Eminescu, nebun,\nar fi fost incapabil moraliceşte ca să scrie o nuvelă ca aceea a\nSărmanului Dionis. Observator fin, psiholog distins, iubitor de\noameni şi de societate, el n­ar fi putut părăsi terenul solid al\nvieţei sociale pentru elucubraţiile fantastice ale lui Eminescu.",
  "*\nEminescu am spus că are încă o nuvelă, pe care el o condam­\nnase, de vreme ce n­a tipărit­o, publicaţia este operă postumă.\nDe astă dată scena se petrece în societate, miraculos nu\nexistă. Alexandru cel Bun, cu domnii ceilalţi blânzi, îndurători,\ndrept cu sfetnicii lor, modeli a tuturor virtuţilor (!!!) sunt numai\nun deziderat în acea nuvelă.\nEi, ia să vedem dacă găsim şi aici acelaşi spirit.\nMai întâi Eminescu aparţine în această nuvelă geniului\nromantic, în toată puterea cuvântului.\nVădit că este influenţat de romanurile cu stil umflat, cu\nsentimente superficiale, cu gusturi de aventuri extraordinare şi\ncu zugrăvire de caractere până la ciudăţenie sau chiar nebunie.\nScenele se petrec prin locuri izolate, noaptea în umbra miste­\nrului, şi în împrejurări bizare.\nIa să arăt una.\nEroul, Toma, iubeşte o fată, bineînţeles de toată frumuseţea;\nea este pe moarte. Amantul voieşte s­o vadă pentru ultima oară.\nNu ştiu de ce nu poate să intre în casă, şi atunci ia pe amicul\nsău Ioan, care şi el are să devină erou la rândul lui.\nIată cum eroul, Toma, întovărăşit de amicul său, Ioan, se\nduce să­şi vadă pentru ultima dată pe iubita lui pe patul de\nmoarte:\n— Am grăbit şi mai mult paşii noştri, până ce­am putut distinge\nprin ninsoarea generală o casă în mijlocul unei grădini. Am sărit\namândoi gardul ce se scutură de ninsoare şi ne­am îndreptat înspre\nfereastra luminată. Apropiindu­ne, el m­a rugat să mă plec ca să\nse poată sui şi apuca de cercevelele geamurilor; sări pe spatele mele\nîndoite – de­aicea pe marginea temeliei şi se uită înăuntru. Eu mă\nurcai după el.\nCamera era mobilată sărac – scaunele de lemn, patul nelustruit –\nîntr­un colţ un piano. Pe­un scaun şedea un bătrân – pe pat zăcea\no fată cu ochii jumătate închişi, lângă piano şedea altă fată.\nCea care zăcea pe pat era d­o frumuseţe rară. Părul blond bătea în\ncenuşiu – faţa sa albă ca bruma, ochii săi mai negri decât mura sub\nnişte gene lungi blonde şi sprăncene subţiri, trase şi îmbinate.\nBuzele ei tremurau o rugăciune – ochii săi se întredeschideau din\ncând în când – tâmplele sale băteau încet. Un braţ de­o albeţe\nvergină ca cea mai curată marmură spânzură în josul patului, pe\ncând mâna cealaltă zăcea pe inima ei.",
  "Bătrânul şedea pe scaunul cel de lemn. Fruntea sa pleşuvă şi încon­\ngiurată de câţiva peri albi ca argintul în lumină era norată de durere –\nochii săi roşii de bătrâneţe şi de coloare turbure erau plini de\nlacrimi – capul său palid, pe jumătate mort, tremura convulsiv, şi\nbraţele sale spânzurau de­a lungul sprijoanelor scaunului.\nFata de lângă scaun era un înger­trandafiriu. Şezând în faţa pianu­\nlui – mânele repozau ţepene pe clape, spatele răzimate de speteaza\nscaunului şi capul spânzurat cu faţa sus asupra spetezei. Faţa ei\nprivea drept în ceri – lacrimele ei rămâneau în ochi căci faţa ei sta\norizontal. Faţa era palidă şi durerea ei – o durere sublimă.\nÎnsuşi aerul camerei era mort şi trist – flacăra luminei tremura ca\nsuflată de­un spirit nevăzut. Erau toţi muţi ca morţi – privirea\nbătrâ nului devenise fixă şi disperată, când deodată mânele celei de\nlângă piano se mişcară. Electric inspirate zburau ca nevăzute asupra\nclape lor, aerul se auri de note divine, cereşti; bătrânul se plecă ca\npentru a îngenunchea, ochii murindei se deschiseră şi ea începu să\ncânte: cântecul unei murinde. Notele zburau când puternic, când\nîncet, abia auzite, ca suspinele arpelor îngereşti – era unul din acele\ncântece superbe a acelui maestro divin în ţipetele sale: Palestrina.\nMurinda cânta... dar ce fel! Un timbru ca a unui clopot de argint...\nCântecul pianului se stingea sub degetele uneia – cântecul pe buzele\nceleilalte se stingea şi el – murinda, ce se ridicase pe cotul mânei\ndrepte, recădea încet­încet cu capul în perini – cântecul se stinse,\nbuzele amuţiră şi deveniră vinete, ochii se turburară şi apoi se\nînchiseră pentru totdeauna. Lumina asfinţi.\n— Sofia! strigă Ioan, căzând pe spate de la fereastră în zăpadă.\nSării jos.\nÎl învălii în mantă şi, cum era înţepenit de leşin şi ger, îl luai de­a\numere. Era uşor ca o fată. Sării cu el gardul şi traversai cu el câmpia\ncea ninsă, asemenea unui fur de morţi. Aproape de oraş îl pusei\njos la pământ, am început să­l frec cu zăpadă şi să suflu cu suflarea\nmea îngheţată asupra feţei de­o paloare ce în lumina lunei părea\nde argint. Faţa sa trasă îmi păru că se mişcă.\n— Ioane! zic, scoală, hai acasă.\nEl îşi întoarse, culcat fiind, ochii spre casa unde fusesem. Lumina\nera stinsă.\n— N­am fost noi acolo? zise el rătăcit, arătând cu mâna spre direc­\nţiunea casei.\n— Nu! Noi abia ieşisem din oraş, şi tu ai căzut aicea fără simţiri.\n— Vasăzică am visat? zise el râzând nebuneşte – ştiam eu c­am\nvisat! Nu se putea altfel... nu se poate.\nVocea sa era frântă, plângeroasă şi amorţită de durere.",
  "*\nAm citat acest lung pasaj ca să se vadă romantismul destră­\nbălat a spiritului lui Eminescu.\nToma, după ce­i moare iubita, vine în Bucureşti, face pe excen­\ntricul prin cafenele, frizează nebunia, apoi dispare şi trimete din\nstrăinătate istoria vieţei sale puindu­şi capăt vieţei.\nEvident că este o asemănare între sărmanul Dionisie şi între\nToma. Dar este una mai izbitoare: asemănarea tuturor eroilor\ndin nuvelele lui Eminescu cu autorul.\nÎn Geniu pustiu am vorbit de unul Ioan, prietenul lui Toma.\nSub acest nume Eminescu zugrăveşte un colţ a vieţei lui, a\nmizeriei şi a sărăciei lui.\nFoarte puţini ştiu că Eminescu a fost sufleur la o trupă\ndramatică, a lui Pascali mi se pare, întocmai ca şi Vasile Conta.\nPe la 1866­1867, Pascali a venit cu trupa sa în Iaşi; probabil\nşi acolo Eminescu a prins dragoste de ale teatrului, şi copil\naproape, a urmat trupa.\nEminescu era foarte laconic asupra adolescenţei lui, mai ales\ncu noi de la „Junimea”.\nCe am putut afla în această privinţă a fost prin Creangă, cu\ncare era prietin.\nCând amândoi cutreierau curs de trei­patru zile grădinile şi\ncrâşmile din jurul Iaşilor, Eminescu îşi deschidea sufletul către\namicul său şi­şi spunea aventurile vieţei sale. Creangă ne­a spus\napoi de amorul pe care l­a avut Eminescu adolescent pentru\nartă. Mi se pare, adăugea Creangă, acest amor îl determinase\npe Eminescu ca să umble ca sufleur cu trupa lui Pascali, căci\nnu se vede alt mobil.\nAcelaşi sentiment îl decide mai târziu şi pe Conta ca să\npărăsească clasa a doua a liceului pentru a urma o trupă în care\nera femeia de care se amurezase.\nConta a fost însă şi sufleur şi a şi jucat pe scenă, aceste lucruri\nle ţin de la dânsul chiar, Eminescu a fost numai sufleur se pare.\nAmorul lui Eminescu era foarte banal şi prozaic, era o coristă\nfrumuşică, care avea amanţi, ba era chiar şi întreţinută de un\nom cu avere. Eminescu abia ieşit din copilărie se înamorează\nnebun, corista nu­l respinge şi­l are ca amant de inimă.\nEminescu o crede un ideal de virtute, măcar că nu­şi prea\nexplică bogăţia hainelor ei în disproporţie cu mijloacele văzute\nde existenţă.",
  "Dar la 18 ani, cine se gândeşte la asemenea lucruri! Toate\nfetele sunt îngeri de virtute şi puritate, toate femeile sunt madone!\nDin acest roman Eminescu face un episod important în nuvela\nGeniu pustiu.\nCorista se numeşte Poezis, este sora amantei, care moare, a\nlui Toma.\nEroul, Ioan, este în al şaptelea cer fiindcă Poezis răspunde\nla amorul lui, când într­o zi întâlneşte pe stradă, în haine luxoase\nşi în trăsură elegantă, pe... Poezis, întovărăşită de nişte tineri\nbogaţi şi conrupţi până la măduvă.\nÎn această schiţă găseşti vecinic acel ţipăt de durere a lui\nEminescu, sărac, inteligent şi cult, învins, nesocotit de o societate\nbogată şi seacă.\nOmul sărac nu poate să fie fericit nici măcar în dragostele\nlui! Cea întâi secătură bogată poate să­i ia oricând pe femeia\nadorată.\nSăracul este un învins în permanenţă pe pământ!\nCe va face Ioan în urma aflărei cine este Poezis şi a înşelă­\nciunei ei?\nEminescu găseşte un deznodământ frumos şi nobil, iar nu\nbanala sinucidere.\nScena se petrece în anul 1848. Ioan, care e transilvănean, se\nînrolează în mişcarea revoluţionară românească, devine unul\ndintre şefi, luptă ca un erou şi la sfârşitul înăduşirei acelei răscoale,\nmoare ca un brav sub loviturile ungureşti, trădat de un sas.\nÎn contra nenorocirei în amor nu este alt remediu decât\nsacrificiul vieţei devenită inutilă, pentru patrie, pentru românism.\nCea din urmă parte a nuvelei Geniu pustiu este o frumoasă\ndescriere, un episod din luptele românilor de la 1848 pentru\nneatârnarea lor.\n*\nPentru ce Eminescu nu a dat Convorbirilor această nuvelă cum\na dat pe acea a Sărmanului Dionis? Probabil fiindcă a considerat­o\nca o încercare nedesăvârşită, aşa cum în realitate este. O extremă\nneîngrijire în stil, tonul declamator aproape de la început până\nla sfârşit, diatribe şi paradoxe, revolte contra ordinei sociale,\nanateme contra regilor şi a bogaţilor.\nDacă ar lua cineva să citească lucrările poetice ale lui Eminescu,\ndesigur că şi­ar face convingerea că a fost un mare talent poetic.",
  "Dacă ar ceti acele două nuvele în proză, Sărmanul Dionis şi\nGeniu pustiu, ar zice că Eminescu nu a fost un nuvelist, dar şi­ar\nîntări convingerea că a fost un mare poet, fiindcă şi în acele\nnuvele partea poetică, imagini, comparaţii domină.\nDin amândouă felurile sale de lucrări poetice, poezii şi proză,\nar mai căpăta convingerea că a fost un poet fantastic, paradoxal,\ncu foarte puţine legături cu realitatea şi actualitatea.\n*\nAcum închipuiţi­vă pe Eminescu scriind un studiu istorico­\nsocial, cu menire de a da soluţiuni practice. Cum vi­l veţi închipui?\nSpirit serios şi practic, sau fantastic cu observaţii falşe şi cu\nsoluţiuni neadmisibile?\nEvident că, după scrierile celelalte ale lui, vi­l veţi închipui\nîn sensul din urmă.\nAşa şi este.\nAm spus într­un număr trecut că Eminescu a publicat în\nConvorbiri literare un studiu: Influenţa austriacă asupra românilor\ndin principate.\nUn parantez.\nEminescu nu a scris acest studiu pentru publicare, ci studiul\neste rezumatul unei conferinţe ţinute de Eminescu, singura confe­\nrinţă pe care a ţinut­o Eminescu pe cât mi­aduc aminte.\nÎn acel an, 1876, prelegerile populare coprindeau un ciclu:\ndiferitele înrâuriri asupra poporului. Dl. Xenopol făcuse prele­\ngerea introductivă, el vorbise despre diferitele înrâuriri exercitate\nîn cursul veacurilor de slavi, turci, greci, pe fondul nostru roman.\nVenise apoi răposatul Verussi, care tratase despre înrâurirea\nbizantină.\nBurlă vorbise despre înrâurirea slavonă.\nŞtefan Vârgolici despre înrâurirea fanarioţilor.\nIar Eminescu despre influenţa austriacă, prelegere pe care,\ndupă cum am spus, o condensă într­un studiu.\n*\nAcuma să vedeţi felul cum Eminescu prezintă chestia.\nAcest fel nu are nimic de original şi aceasta este caracteristic\nde astă dată pentru Eminescu, care găsea totdeauna o notă\noriginală în gândirile lui poetice.",
  "După Eminescu, în 1876 Austria încă constituia un pericol\npentru naţionalitatea noastră, un pericol tot aşa de egal ca şi\ncel rusesc; el spune că dacă nu vom băga seamă, vom fi luaţi\nsau de ruşi sau de austriaci.\nPentru orice observator, la acea dată Austria nu mai prezenta\nnici un pericol pentru independenţa noastră naţională. Deja noi\nîncepusem a suporta cu mare greutate jugul economic pe care\nni­l impusese prin tratatul de comerciu de la 1875, iar situaţia\ninterioară politică a Austro­Ungariei deja se desemna aşa cum\nastăzi se vede perfect.\nApogeul influenţei austriace şi a puterei acestui imperiu faţă\ncu noi a fost, e drept, mai târziu, până în 1883.\nDar, lucru curios în tot cazul, măcar că constată că Austria\nnu mai este o putere de sine stătătoare ci atârnă politiceşte şi\ncultural de noua Germanie, şi măcar că în 1876 influenţa Germaniei\nse simţea destul de bine la noi în ţară, el se pronunţă totuşi\npentru pericolul austriac, deşi toate aceste trebuiau să­l facă să\najungă la altă concluzie. Cu pericolul rusesc, asupra căruia insista\nmult, era ceva mai fundat, dar şi aici temerea nu mai putea fi\nserioasă şi dovada cea mai bună a fost peste doi ani, când Europa\na impus Rusiei conferinţa de la Berlin.\nDar nu poţi pretinde de la Eminescu, care de obicinuit nu\nse ocupa cu asemenea chestii, ca să aibă vederi generale juste.\nCaracteristic sunt soluţiunile pe care el le dă pentru ca să scăpăm\nfie de pericolul rusesc, fie de cel austriac.\nAici găsim pe Eminescu, pe adevăratul Eminescu din poeziile\nşi nuvelele sale.\nCe formă de guvernământ trebuie ţărei? Eminescu spune:\nguvern monarhic, ereditar, mai mult sau mai puţin absolut.\nEste guvernul din timpurile glorioase a istoriei noastre, este\nguvernul lui Alexandru cel Bun, Ştefan şi Mircea.\nDacă zice „guvern mai mult sau mai puţin absolut”, este o\nconcesie care a făcut­o „Junimei”.\nDl. Negruzzi s­a temut de improvizaţiile lui Eminescu, de\naceea la „Junimea” l­a rugat ca să spună ce are de gând să susţină\nla prelegere.\nEminescu, cu francheţa lui obicinuită, a spus că el e pentru\nun guvern absolut.\n— Cu absolutism au făcut Alexandru cel Bun şi Ştefan cel\nMare ţara Moldovei, dându­i stabilitate; cu absolutism a făcut\nacelaşi lucru Mircea cel Bătrân, Muntenia.",
  "Liberalii şi pantalonarii frământători de idei şi turburători\nde temperament pot să aducă nenorocirea ţărei sub un regim\nde parodie constituţională.\nI s­a răspuns că acest lucru nu­l poate ţinea la o prelegere a\n„Junimei”, fiindcă aceasta fiind o teorie politică, iar „Junimea”\nfăcând politică ar stârni o furtună în contra ei.\nŞi atunci Eminescu a cedat ca să nu zică un guvern absolut,\nci un guvern mai mult sau mai puţin absolut.\nŞi aceasta după multă discuţie.\nO a doua soluţie era munca.\nIată o soluţie dreaptă şi cuminte.\nCine poate a se îndoi cum că munca nu regenerează o ţară?\nDar Eminescu nu înţelegea aşa lucru.\nPrin cuvântul de muncă nu înţelegea numai ceva pozitiv, ci\nel cuprindea într­însul şi o idee de escludere din viaţa publică\na elementelor care nu­i plăceau.\nEl zicea: „munca”, adică escluderea proletariatului condeiului\ndin viaţa publică a statului şi prin asta silirea lor la o muncă\nproductivă.\nPrin „proletariatul condeiului” el înţelegea pe toţi cu profe­\nsiunile libere, pe toţi care făceau politică fără să aibă moşii sau\naltă avere.\nCe înţelegea prin „o muncă productivă”, nu înţeleg; confuzia\ndomnea în capul său şi era şi natural, de vreme ce Eminescu\nnu era de talie ca să trateze asemenea chestiuni.\nErorile de fapt furnicau în conferinţa lui Eminescu, el anunţa\ndes populaţia ţărei, după dânsul mor o sută şi se nasc în locul\nlor numai 60.\nDe unde luase asemenea date? nu ştiu.\nE interesantă, psihologiceşte vorbind, concluzia la care ajunge.\nDacă România nu­şi va da un guvern ca cel arătat mai sus,\ndacă nu va munci şi nu va face economii... atunci, citez textual:\nAltfel am avea a alege între domnia austriacă şi cea rusească. Sub\ncea dintâi evreii ar intra în sate în număr mai mare decât astăzi,\nţăranii ar deveni servii lor, moşiile ar fi cumpărate de societăţi de\ncapitalişti, colonizate de nemţi iar naţia redusă la proletariat. În\ncazul al doilea un ucaz ar şterge limba din biserică şi stat, ţăranul\nar trăi mai bine, însă sub condiţia ca să se rusifice; care din noi cum\nar scrie, acolo iar îngheţa mucul condeiului; iară cei mai curagioşi\nar mări pohodul na Sibir, ţara judecată, prin ordin administrativ –\nadministiwym poriadkom.",
  "*\nSă mă întorc înapoi, departe, foarte departe, adică la Muza\nde la Borta rece.\nAcesta e defectul tuturor amintirilor.\nGăsisem în Muza de la Borta rece că autorii îşi băteau joc de\nfrumoasa poezie ironică şi muşcătoare a unui erou sărac lipit\npământului, Sărmanul Dionis.\nŞi atunci a trebuit să vorbesc pe larg de această nuvelă stranie,\ncum n­am citit zece în viaţa mea, în care fantazia, metafizica şi\nun mic grăunte de nebunie se desfăşoară cu splendoare.\nMuza de la Borta rece îşi mai bătea joc de câteva strofe din\nMortua est şi cetind nuvela inedită a lui Eminescu, Geniu pustiu,\nam găsit în ea nu numai elementele din care apoi a ieşit Sărmanul\nDionis, dar de asemenea versurile şi comparaţiile din Venere şi\nmadonă precum şi din Mortua est.\nUn întreg studiu de psihologie s­ar putea face asupra gândirilor\nşi asociaţiei de idei care se operează într­un cap de scriitor.\nŞi cu riscul de a face din nou o digresiune, nu mă pot împedica\nca să zic câteva cuvinte. Eminescu, probabil, de când avea abia\n18 sau 19 ani, avea în capul său în mod confuz o nuvelă şi cele\ntrei poezii pe care le­a publicat întâi, adică Mortua est, Venere şi\nmadonă şi Epigonii.\nLegătura între acele poezii şi fondul ideilor generale a poetului\neste evidentă.\nIar nuvela la care se gândea a încercat s­o cristalizeze întâi în\nGeniu pustiu fără să­i placă, şi apoi a turnat­o în Sărmanul Dionis.\nDar toate aceste se amestecau în capul lui de adolescent.\nAşa găsim crâmpeie de versuri în Geniu pustiu, pe care, cum am\nzis, le găsim în Venere şi madonă sau în Mortua est.\nE curios de ştiut când Eminescu arunca câte o strofă, două\npe hârtie, avea deja subiectul limpede a ceea ce mai târziu trebuia\nsă fie Mortua est sau Venere şi madonă?\nSau din mintea lui înfierbântată ieşea o strofă sau două izbit\nde frumuseţea unei comparaţii găsite sau de armonia unei fraze\npoetice?\nEu cred ipoteza aceasta din urmă.\nFoarte mulţi poeţi şi scriitori procedează astfel, ei au un\ncarnet; tot ce îi izbeşte, fie ca imagine, fie ca observaţie, fie ca\nfapt, ei notează.",
  "În ce scop? Se gândesc deja la un subiect oarecare?\nDe multe ori nu. Dar acele note constituiesc un material, un\nmaterial de întrebuinţat, şi pe care îl întrebuinţează la cea dintâi\nocazie.\nAceasta mai cu seamă în epoca adolescenţei.\nCând făceam şi eu versuri – nu vă speriaţi, eram în liceu –\nmă gândeam la rime şi la comparaţii când mă plimbam dumi­\nnicile pe şesul Bahluiului, sub dealurile Cetăţuiei şi a Galatei.\nDescriam o iubită imaginară, căutam imagini pentru un erou\nlegendar, notam toate aceste în minte, şi aveam prin urmare\nîntotdeauna un mic material la îndemână, apoi îl utilizam mai\ntârziu.\nŞi apropo de aceasta o anecdotă de la „Junimea”.\nDe multe ori venea cineva cu o poezie sau cu o nuvelă.\nSe citea, poezia era găsită proastă, nuvela imposibilă. Dar în\npoezie era o comparaţie sau o imagine delicioasă şi în nuvelă\nun dialog dintre iubit şi iubită, foarte drăgălaş.\nCu toate aceste nici poezia, cum am zis, nici nuvela nu se\nputeau publica.\nD. Negruzzi trebuia să spună acest lucru autorului.\nLuând un aer cam încurcat, d­sa îi zicea:\n— Poezia (sau nuvela) nu merge, păcat de comparaţie (sau\nde dialog în nuvelă). Dar nu face nimic, eu cred că poţi utiliza\ncomparaţia în altă poezie care o vei face.\nCuvântul rămăsese.\nSe găsi formula cu care să respingi politicos o lucrare slabă.\nDupă ce cetea autorul lucrarea, atunci unul dintre junimişti\nîncepea să laude o idee, o imagine, o comparaţie, adăogând:\n— E bine ca să utilizezi aceste.\nLucrarea era respinsă.\nEi bine, aşa cred că Eminescu a făcut la începutul carierei\nsale: a notat în dreapta şi în stânga tot felul de versuri şi gândiri\npe care le­a utilizat mai târziu.\nÎnchid parantezul.\nZiceam că Epigonii trădează fondul gândirilor lui Eminescu.\nCe sunt Epigonii?\nEste deplângerea indignată cu privire la generaţia actuală,\npigmeii actuali faţă cu uriaşii din trecut.\nScris­a ceva Eminescu fără ca să nu susţie această idee? În\ntotul şi în toate numai trecutul a fost mare, nobil şi generos,\nprezentul mizerabil.",
  "În satirile sale, în articolele sale din Timpul, numai această\nidee el o pune sub toate formele şi cu toate ocaziile.\nŞi iată cum m­am depărtat mult de la Muza de la Borta rece.\nRevin.\nO critică, pe care îmi permit de a o califica de ineptă, a acelor\nde la Revista contimporană a fost când îşi băteau joc de limba şi\nde cuvintele celor de la Convorbiri.\nAcea limbă şi acele cuvinte erau moldoveneşti, pure moldo­\nveneşti. Iar domnii de la acea gazetă care vorbeau şi scriau\nfăcutără şi mâncatără aveau mutra ca să­şi bată joc de moldo­\nvenismele noastre!\nPentru dânşii nu exista altă limbă decât cea muntenească; o\npretenţie absurdă. Aşa în Muza de la Borta rece d­lor fac versuri\ncu cuvinte din Bodnărescu şi Vârgolici, de exemplu s­a făcut\nmare haz de cuvintele „nu fi hât”, „avem să ne sfădim”, de cuvântul\n„mâzgă”.\nIată pe urmă ce versuri se pun în gura lui Vârgolici:\nDar slavă şi nădejde, osârdie şi strună,\nPeri­vor ca năluca de­a vremilor furtună\nŞi scrierilor mele în limbe slavonească\nSă vor uita cu totul în ţara românească.\nDe multe ori criticile din Revista contimporană se reduceau în\na cita cuvinte moldoveneşti, apoi criticul se întreba:\n— Ce înseamnă asemenea cuvinte?\nEste cum astăzi, de exemplu, aş reproşa eu d­lui Sandu­Aldea\ncuvinte din descrierile sale câmpeneşti din judeţul Ialomiţa.\nAşa nici eu nu înţeleg ce însemnează un prival, nici ce însem­\nnează un mogodici, şi altele.\nDar aceasta nu­mi dă nici un drept ca să condamn pe autor,\nde vreme ce descriind un subiect oarecare trebuie să se servească\nde cuvintele cunoscute şi obicinuite acolo.\nDar această chestie foarte importantă a moldovenismelor şi\na muntenismelor o las pentru altă dată.\nMuza de la Borta rece sfârşea mai prost decât începuse: Prodănescu,\ntipul poetului nebun şi ridicul bucureştean, vine ca să­şi ia pe\nTereza bucătăreasa, care îi lăsase oalele la foc ca să se tocmească\nbucătăreasă la Joe cel cu giubea.\nBodnărescu însă o luase ca muza lui, iar „Junimea” o adoptase.\nAtunci junimiştii toţi se opun la această răpire.",
  "De aici urmează o bătălie generală, cu care piesa se sfârşeşte.\nIată acel sfârşit:\nBRUTNĂRESCU\n(Sumeţându­şi mânecile se repede către Tereza)\nCucoană, dă­te în lături. (o dă la o parte, către Prudănescu)\nIar tu amic... străin\nCum poţi s­o atingi, să pipăi odorul meu divin?\nPRUDĂNESCU\nOdorul lui! Tereza! sărmanu a nnebunit...\nMi­a fost bucătăreasă ş­apoi ne­am îndrăgit;\nCând eu scriam la versuri!... Şi ce te uiţi aşa?\nBRUTNĂRESCU\n(inspirat cu linişte)\nVeneţiene nobil, retrage­te, te du...\nSă nu mănânci trâneală.\nPRUDĂNESCU\nVeneţian eşti tu!\n(Trage cu repeziciune o palmă lui Brutnărescu şi gata de fugă apucă\npe Tereza de mână. Toţi agiamiii se năpustesc asupra lui şi asupra\nTerezei ca s­o despartă, cărând pumni lui Prudănescu. El se apără\nvoiniceşte cu bocceaua şi geamantanul. Masa se răstoarnă, o ade­\nvărată bătaie se încinge. Prudănescu dă cu bagajele necontenit;\ntalere, linguri, cuţite, umbrela zboară prin aer şi sparge ferestrele.\nMuza trage de păr pe Brutnărescu. Prin învălmăşală Minorescu care\nse luptă d­aproape primeşte o chiftea în falcă. Zgomotul creşte\nnecontenit.)\nSCENA XIV\nJidopolul intrând strigă: Diavolii îmi prăpădesc averea agonisită la\nCananău! Drept răspuns el primeşte o boccea în cap şi­şi ascunde\nfaţa cu mâinile. Jidopolul strigă din nou: Ilie! Zamfire! săriţi! Ilie\nteşghetarul şi alţi servitori se reped. Lupta este desperată! Din când\nîn când s­aude glasul lui Prudănescu.\nElementul de morală, elementul calendar şi a lui Brutnărescu:",
  "Ido, Idol, Iad, Iod\nHid, inholbă şi prohod.\nAfară se aud strigăte. Gardiştii de noapte năvălesc pe uşe şi pe\nferestre, şi înhaţă pe Prudănescu de guler. Agiamiii se grupează în\ngiurul lui Minorescu. Orchestra încetează. Tereza leşină pe braţele\nlui Prudănescu. Tăcere. Tablou.\nIII\nA doua farsă a d­lui Hasdeu\nAm sfârşit cu Muza de la Borta rece. Este curios de observat\nun lucru, care denotă cum poeziile, fie în viaţa practică, fie în\nviaţa literară, nu sunt luate la serios de public.\nVezi, de exemplu, un om cu o înfăţişare măreaţă şi cu aere\ndispreţuitoare pentru restul muritorilor. Imediat lumea se întreabă:\nCine este acest om care aruncă dispreţ peste trecători? Şi îndată\nce se încredinţează că nu are nimic în creierul său şi că fanfa­\nronada îi ţine loc drept capital, atunci publicul râde, neluându­l\nla serios.\nAcest lucru s­a întâmplat cu lupta dintre literaţii din Bucureşti\nla Convorbiri.\nConvorbirile s­au ocupat totdeauna serios de cei pe care i­au\ncriticat, şi dacă câteodată au întrebuinţat arma ironiei, este că\nşi ironia intră în elementele criticei.\nRar şi­au bătut joc de adversari pentru ca să­şi bată joc.\nAşa dl. Negruzzi a scris o satiră contra d­lui Hasdeu, dar aceasta\nnu a contat. „Junimea” n­a făcut haz nici n­a dat importanţă\nsatirei.\n*\nDin contra, cei de la Bucureşti au avut răul gust ca să­şi ia\naere despreţuitoare faţă de Convorbiri şi de cei care scriau în ele,\naere ridicol de umflate, care nu se potriveau nici cu ştiinţa, nici\ncu poziţia lor.",
  "Natural că dl. Maiorescu, pe atunci, nu avea însemnătatea\nliterară şi politică pe care o are astăzi; dar d­sa deja se remarcase\nprin criticile sale, prin care dovedea şi ştiinţă şi pătrundere şi\nbun­gust.\nApoi se mai arătase şi ca om de ştiinţă, ocupându­se de\nchestiuni filosofice, limbistice, estetice.\nPrin urmare, dl. Maiorescu nu era cel întâi venit nici pe\natunci.\nFiind aşa, era permis unui Ureche, Pantazi Ghica, Zamfirescu,\nGrădişteanu şi chiar d­lui Hasdeu ca să trateze cu aere de milă\ndespreţuitoare mişcarea literară de la Iaşi?\nCum că n­aveau dreptate, se vede astăzi perfect. Din mişcarea\nliterară de pe atunci din Bucureşti nu a rămas nimic sau foarte\npuţin.\nDin contră, de la cea de la Iaşi a ieşit o şcoală puternică care\na avut o influenţă preponderentă în viaţa literară şi o influenţă\nfoarte afectivă chiar şi în cea politică.\nCu toate aceste, dispreţul şi zeflemeaua de rău gust au fost\nmânuite de cei dintâi în contra celor din urmă.\nCetitorii au văzut că în Muza de la Borta rece noi, cei de la\n„Junimea”, eram trataţi de agiamii, de bucheri, ba chiar mi­aduc\naminte că probabil vreun ghiduş de rău gust de la Revista contimpo­\nrană a trimes într­o zi un pachet pe adresa d­lui Negruzzi, pentru\n„Junimea”, pe care, desfăcându­l, a găsit în el un abecedar.\nAşa că gluma era de spirit?\nA trimite un abecedar d­lor Maiorescu, Carp, Eminescu,\nNegruzzi etc. nu era o glumă ca să râzi până la lacrimi de prostia\nglumeţului?\nEu înţelegeam ca dl. Hasdeu, în polemicile cu d­sa, să mă\ntrateze din înălţimea situaţiei d­sale, pe mine, un începător.\nDar lucru nu se oprea aici.\nChiar dl. Tocilescu, şi d­sa începător, îşi lua aere de superiori­\ntate despreţuitoare faţă cu mine.\nToţi, dar toţi fără deosebire, de la mare până la mic, ne tratau\ncum numai oameni de o înaltă erudiţie şi o vastă experienţă\npot să trateze pe cei care abia pot ceti şi scri. De aceea farsele\nlor, câteodată reuşite ca spirit, nu dovedeau nimic.",
  "*\nAm arătat în cursul acestor amintiri cum cel întâi care a\nadoptat asemenea atitudine a fost dl. Hasdeu, printr­o farsă\nfăcută Convorbirilor încă în anul 1871, trimiţând acelei reviste o\npoezie: Eu şi Ea, pretinzând că e tradusă dintr­un autor german\nGablitz şi iscălind M.I. Elias.\nReproduc din nou acea poezie:\nEU ŞI EA\nCa o liră fără sunet,\nCa un fulger fără tunet,\nCa un râu fără murmur;\nCa o pasăre tăcută,\nCa o casă ce stă mută\nŞi pustie împrejur.\nAstfel sunt şi eu – Vai mie!\nFormă fără melodie\nPur spectacol făr­idei\nDe când dânsa nu­i sub soare\nŞi puterea­mi cântătoare\nA perit cu moartea ei!\nM.I. Elias\nDoi ani după această farsă a ieşit satira Muza de la Borta rece.\nÎn urma aceştiia a urmat oarecare acalmie, Convorbirile nu\ns­au cam prea ocupat de Revista contimporană; Revista contimporană\na încetat cu atacurile ei.\nProbabil că a intervenit Vasile Alecsandri, care scria şi la o\nrevistă şi la alta.\nBa, chiar, au început a se stabili oarecare relaţii de bună\nvecinătate, cel puţin din partea Revistei contimporane.\nScriitori de ai Convorbirilor, imitând pe Vasile Alecsandri,\nîncepură a trimite versuri şi Revistei contimporane, iar câteodată\nrevista reproducea chiar bucăţi din Convorbiri, precum unele\nnuvele ale d­lui Nicu Ganea.\nÎn anul 1876 dl. Hasdeu îşi propune să scoată o nouă revistă,\nRevista literară şi ştiinţifică. Se anunţa sau mai mult se şoptea că\nnoua revistă are să aibă o prefaţă interesantă.",
  "Trebuie să spun că dl. Hasdeu nu trăia bine propriu­zis cu\nnimenea: era în răi termeni, cum s­a văzut, cu Convorbirile literare,\nera însă în termeni răi şi cu Revista contimporană şi, mai cu\nseamă, cu dl. Ureche.\nSpirit viu şi susceptibil, d­sale îi plăcea să aibă nu colaboratori,\nci admiratori.\nLa Bucureşti, se întrebau toţi ce rezervează dl. Hasdeu pentru\nprefaţă.\nCât despre „Junimea” şi Convorbirile literare acolo nu s­a dat nici\no însemnătate.\n*\nÎn Convorbirile literare din ianuarie 1876, printre alte poezii\ns­a publicat şi următoarea trimisă din Bucureşti, intitulată La\nnoi şi subsemnat P.A. Călescu. Iat­o:\nLA NOI\n„La noi e putred mărul” a zis demult poetul,\nA zis cu desperare şi a murit nebun,\nCăci îl zdrobi durerea când s­a convins cu­ncetul,\nOftând după scăpare, că nu mai este bun\nNici sâmburele însuşi, speranţa viitoare,\nVestală timoroasă ascunsă de priviri!\nO, da! un vierme sarbăd cu otrăvită boare\nRozând fără­ncetare nu lasă nicăiri\nBucată nemânjită, şi în zadar să crează\nIluzia din urmă ar vrea că tot mai poţi\nRedobândi scânteia din dispăruta rază!\nI­am cântărit, piticii! i­am măsurat pe toţi!\nLucesc prin neştiinţă, prin penile străine,\nInsecte cu o umbră mai mare decât ei;\nTe­nşală­n perspectivă, dar când te uiţi mai bine\nE trist şi­ţi vine milă de falnicii pigmei!\nRivali cu cine ştie ce genuri sublime,\nAruncă vorbe­n aer ce curg ca un şiroi,\nRepetă, dar de unde, din ei nu spune nime...\nE putred, putred mărul din sâmbure la noi!\nP.A. Călescu\nDl. Negruzzi, care primise poezia la corespondenţa revistei,\nscrisese autorului următoarele:",
  "„D­lui P.A.C., mulţumiri şi noroc bun”.\nDouă cuvinte numai schimbase dl. Negruzzi din poezie: în loc\nde vestală timoroasă, cum era în manuscript, pusese fecioară sfiicioasă.\nEi bine, această poezie era o nouă farsă a d­lui Hasdeu, o a\ndoua farsă, căci dl. Hasdeu urmărise în tot cursul Convorbirile\nliterare şi societatea „Junimea”.\nÎn adevăr, apare, cum am zis mai sus, Revista literară şi ştiinţi­\nfică la 15 februarie 1876; revista începea cu următoarele.\nReproduc întreg rămăşagul căci mulţi poate au uitat de el:\nÎn loc de prefaţă\nAl doilea rămăşag\nDedicat d­lui V. Alecsandri.\nCând mai mulţi amici îmi făcură onoarea de a­mi propune direcţiunea\nliterară a Revistei de faţă, le­am adresat lor şi mie însumi următoarea\nîntrebare: o singură publicaţiune de această natură nu este oare\nde­ajuns pentru micul nostru cerc de lectori?\nMi s­a răspuns că da.\nAtunci – zisei eu – avem deja Convorbiri literare şi, prin urmare,\norice altă revistă e de prisos.\n— Da Convorbirile nu sunt serioase! a exclamat unul din cei de faţă.\n— Vă prea grăbiţi cu sentinţa, răspunse cu gravitate un advocat.\nPentru ca să puteţi pronunţa în conştiinţă o condamnaţiune, trebuie\nmai întâi ca acuzatul să­şi recunoască culpa.\nToţi au început a râde.\n— Cum vrei d­ta, domnule legist – observă unul –, ca organul d­lui\nT. Maiorescu, fie cât de necopt, să­ţi mărturisească el însuşi lipsa­i\nde seriozitate. Ar fi prea naiv...\n— Ei bine, domnilor – zisei eu –, vă propun un rămăşag..\n— Un al doilea rămăşag, căci pe cel întâi l­ai câştigat mai an­terţ\nprin Eu şi Ea din Gablitz:\nCa o liră fără sunet,\nCa un fulger fără tunet...!\n— Fie şi al doilea! Pentru a împăca pe omul nostru de legi, eu\npariez că voi reuşi a face, ca aşa numita noua direcţie să­şi recunoască\nnulitatea în modul cel mai solemn, s­o mărturisească în faţa lumei\nîntregi, şi aceasta nu mai departe decât până la termenul de 15\nfebruarie, pe care l­am fixat pentru apariţiunea Revistei noastre.\nRămăşagul a fost primit.\nŞi de astă dată am câştigat.\nLa 5/17 ianuarie, cu recipisa sub nr. 936, am trimes la foaia din\nIaşi următorul acrostih la Convorbiri literare.",
  "LA NOI\n„La noi e putred mărul” a zis demult poetul\nA zis cu desperare şi a murit nebun,\nCăci îi zdrobi durerea când s­a convins cu­ncetul.\nOftând după scăpare, că nu mai este bun\nNici sâmburele însuşi, speranţa viitoare,\nVestală timoroasă ascunsă de priviri!\nO, da! un vierme sarbăd cu otrăvită boare\nRozând fără­ncetare nu lasă nicăiri\nBucată nemânjită, şi în zadar să crează\nIluzia din urmă ar vrea că tot mai poţi\nRedobândi scânteia din dispăruta rază!\nI­am cântărit, piticii! i­am măsurat pe toţi!\nLucesc prin neştiinţă, prin penile străine\nInsecte cu o umbră mai mare decât ei;\nTe­nşală­n perspectivă, dar când te uiţi mai bine\nE trist şi­ţi vine milă de falnicii pigmei!\nRivali cu cine ştie ce geniuri sublime,\nAruncă vorbe­n aer ce curg ca un şiroi,\nRepetă, dar de unde, din ei nu spune nime...\nE putred, putred mărul din sâmbure la noi!\nP.A. Călescu\n„La noi e putred mărul”, şi la întrebarea: unde anume e putred?\nacrostihul răspunde: la Convorbiri literare. Acolo sunt falnicii pigmei,\nacolo sunt aruncători de vorbe în aer, acolo sunt insecte mici cu umbre\nmari, acolo sunt plagiatori ce repetă fără a spune de unde, acolo se luceşte\nprin neştiinţă etc., etc., o vastă pleiadă mânjită până la sâmbure de\nun vierme sarbăd cu otrăvită boare!\nDin exces de generozitate, eu am prevenit pe criticii de la noua\ndirecţie prin pseudonimul P.A. Călescu, adică păcălescu, şi chiar prin\nnota cu „Deşteaptă­te, române!” Ei n­au voit totuşi să vază, să auză,\nsă ştie nimic!\nPoezia a fost supusă dezbaterei faimoasei societăţi „Junimea”, care\na hotărât să se publice în cel dintâi număr al Convorbirilor mai pe\nsus de toate celelalte versuri, înlocuind însă, după o matură cugetare,\npe „Vestală timoroasă” prin „Fecioară sfiicioasă” ceea ce avu drept\nrezultat de a face ca acrostihul să sune mai nemţeşte: La Convorbiri\nliterare. O germanomanie instinctivă!\nGalimatia de la mijloc:\n...Bucată nemânjită, şi în zadar să crează\nIluzia din urmă ar vrea că tot mai poţi\nRedobândi scânteia din dispăruta rază",
  "a rămas intactă şi sacră pentru ilustra companie.\nNoua direcţie nici n­a visat măcar că prin „un vierme sarbăd cu\notrăvită boare”, care „nu lăsa nicăiri bucată nemânjită”, se aruncă\nfără milă în faţa d­lui T. Maiorescu un al treilea sau al patrulea vot\nde blam, mai energic decât verdictele Senatului şi ale deputaţilor!\nÎn aceste condiţiuni a apărut acrostihul în Convorbiri, de la 1 februarie,\npe pagina 44; sub rubrica de Corespondenţă, nouă direcţie fericită\nde ocaziunea ce i­am dat de a­şi face ea însăşi portretul şi foarte\nsetoasă de altele asemenea pe viitor mă încurajează cu entuziasm:\n„D­lui P.A.C., mulţumiri şi noroc bun”.\nAşadar, neseriozitatea Convorbirilor fiind legalmente constatată prin\npropria lor mărturie, mă grăbesc a primi sarcina de a dirige în partea­i\nliterară Revista de faţă, considerând­o a fi în adevăr necesară, de vreme\nce nu există deocamdată în România nici o alta de această natură.\nVa fi nu o nouă direcţie, ci o direcţie sănătoasă.\nHasdeu\nTrebuie să spun că această a doua farsă este ieftină şi slabă.\nNon bis in idem: Farsa din 1873, cu poezia din Gablitz tradusă\nde Elias, fusese bună, nu doar că dl. Hasdeu făcuse să treacă o\nprostie ca o lucrare poetică, dar fiindcă biciuia ceea ce în ţară\npe atunci se numea o manie, mania germanismului, a cărei\nreprezentant era mai cu seamă Junimea de la Iaşi.\nCum am zis cu acea ocazie, sub forma de poezie poţi să faci\ntot felul de farse dacă ai spirit, căci în poezie se admit din\nnenorocire lucruri care în viaţa comună sau în proză izbesc\nbunul­simţ şi revoltă evidenţa.\nCine nu ştie că unui poet îi este permis totul, el face să vorbească\npărâiele, să şoptească pădurile, el interpretează cirip itul paserilor,\nface din enormele planete sau din colosalele corpuri cereşti ochii\niubitei, din nenumărata aglomeraţie de stele care se numeşte\ncalea lăptată face părul iubitei, luna, acest corp mort, lipsit de\natmosferă şi de viaţă, o face protectoarea amo rurilor, luând sub\negida ei pe amanţii care cântă sub ferestrele iubitelor etc., etc.\nDar apoi să mai vorbesc oare de abuzul colosal care se face de\ncomparaţii, imagini, metafore şi tot acel limbagiu numit poetic,\nplin de nonsensuri care izbesc bunul­simţ şi care chiar nici nebuni­\nlor de la balamuc nu le poate trece prin mintea lor dezorganizată?\nŞi această estetică este şi în momentele de faţă mai în vigoare\ndecât oricând.\nCând mă voi ocupa de mişcarea literară şi poetică din zilele\nnoastre, voi arăta lucruri fenomenale, ca dispreţ pentru bunul­simţ",
  "şi ca extravaganţă pentru judecată. Poetul, este convenit că nu\ntrebuie să vorbească limbagiul obicinuit, nici să se exprime ca\ntoată lumea. Şi fiindcă toată lumea se exprimă simplu, conform\nbunului­ simţ şi dreptei judecăţi, poeţii cred că cu cât se vor\nîngloda în excentrităţi, în imagini forţate, în comparaţii absurde\nşi în metafore nebuneşti, cu atât vor fi mai puţin prozatori şi\nmai mult poeţi.\nEste o şcoală absolut condamnabilă, de care, o mai repet,\nmă voi ocupa cândva.\nPrin urmare, când dl. Hasdeu, un om deştept, profită de\naceastă tehnică şi estetică poetică, pentru ca să fabricheze nişte\nversuri, pe care, dacă le analizezi cu bun­simţ şi cu dreaptă\njudecată, poţi să găseşti că sunt ridicule, cu aceasta d­sa nu­şi\nbătea joc de Convorbiri literare, ci îşi bătea joc de poezia însuşi,\nde modul cum se înţelege acest gen literar.\nE curios ca în puterea unei convenţii să găseşti poeziile lui\nAlecsandri sau ale lui Eminescu, sau acele de la Revista contimporană\nadmirabile, iar într­un caz dat, în cazul când faci o farsă, să te\ndezbraci de principiile acele convenţionale şi să arăţi absurditatea\npoeziei.\nA doua farsă a d­lui Hasdeu este o simplă ghiduşie literară,\no ghiduşie ieftină, pe care oricine poate s­o facă dacă are spirit,\noricărei reviste literare.\nCe voia dl. Hasdeu să arate! Că Convorbirile literare nu erau\nserioase? Farsa d­sale dovedit­a acest lucru? Glumele nu dove­\ndesc nimica, glumele dovedesc spirit din partea celui ce le face,\ndar nu probează nimic serios în contra celor la care sunt adresate.\nVoia dl. Hasdeu să dovedească neseriozitatea Convorbirilor?\nEra un mijloc, nu însă acel pe care l­a întrebuinţat, trebuia\nsă scrie un studiu asupra unei materii în care să pună cu intenţie\ntot felul de neexactităţi, în care să susţie tot felul de absurdităţi\nfie literare, fie ştiinţifice, să dea acelui studiu o aparenţă serioasă\nşi să­l trimeată la Convorbiri.\nDacă Convorbirile ar fi publicat studiul său plin de nonsensuri\nşi de dovezi de ignoranţă, atunci în adevăr dl. Hasdeu ar fi\ncâştigat un pariu serios.\nDar a trimite 20 de versuri scrise în stilul şi în limbagiul\nobicinuit poetic, cu imagini forţate sau cu comparaţii ridicule,\nşi a striga apoi victorie, fiindcă a putut să strecoare asemenea\nversuri în Convorbiri, lucru n­are nici o însemnătate.",
  "*\nIa să analizăm puţin, din acest punct de vedere, poezia d­lui\nHasdeu.\nEste o temă obicinuită poeţilor pesimismul şi condamnarea\nprezentului, precum şi a decăderei societăţei.\nDl. Hasdeu a luat acea temă, iată­l deci adoptând o temă poetică.\nD­sa începe:\n„La noi e putred mărul”, a zis demult poetul etc., etc.\nA zis acest lucru poetul Mureşanu, l­au zis şi înainte de\nMureşanu alţi poeţi şi l­a zis şi după Mureşanu încă alţi foarte\nmulţi.\nÎnainte mult a zis­o Shakespeare, când pune în gura lui Hamlet\ncuvintele „este ceva putred în regatul Danemarcei”.\nPrin urmare, iată o idee şi o expresie chiar comunaminte\nintrată în limbagiul literar.\nPentru ce numai în poezia lui P.A. Călescu acest lucru să fie\nridicul, şi pentru ce în Mureşanu să nu fie ridicul, şi pentru ce\nîn Shakespeare să fie ceva aşa de sublim, încât să rămâie până\nastăzi ca un dicton, pe care oricare orator politic îl reproduce\ncând voieşte ca să înfiereze o stare de lucruri?\nA zis cu disperare şi a murit nebun.\nÎn proză ideea ar fi neserioasă, căci omul care a exprimat­o\na murit nebun.\nDar dl. Hasdeu se grăbeşte de a motiva că nu a murit poetul\nnebun după ce a strigat „la noi e putred mărul”, ci durerea de\ncele ce vedea l­a înnebunit.\nCăci îl zdrobi durerea când s­a convins cu­ncetul\nOftând după scăpare că nu mai este bun\nNici sâmburele însuşi, speranţă viitoare\nVestală timoroasă ascunsă de priviri\nAici un singur vers este ridicul: Sâmburele ascuns în măr este\ncomparat cu o fecioară sfiicioasă ascunsă de priviri.\nEvident că a compara un sâmbure dintr­un măr, care stă\nascuns de priviri, ca o fecioară sfiicioasă, care s­ascunde de\nprivirile indiscrete ale lumei, este grotesc.",
  "Dar în poezie s­admit asemenea enormităţi. Câţi poeţi n­au riscat\ncomparaţii mai ridicole, câţi comentatori nu le­au găsit sublime!\nCăci sunt nu numai poeţi ridiculi, ci şi comentatori lipsiţi\nde bun­simţ, care găsesc proastă şi nulă o imagine într­un poet,\ngăsind sublime alte lucruri, de acelaşi fel, în alţi poeţi.\nMă voi ocupa şi de aceşti comentatori la timp, comentatori\nşi apreciatori fără nici o preparaţie, fără nici un studiu serios.\nPrin urmare, această comparaţie riscată a putut să treacă şi la\nredactorul Convorbirilor, tot aşa de uşor cum trece la toată lumea.\nDar mai mult. Însuşi dl. Hasdeu o găseşte bună, în tot cazul\nnu o semnalează ca ceva ridicul, căci iată ce semnalează d­sa ca\nparte ridiculă:\nO, da! un vierme sarbăd cu otrăvită boare\nRozând fără­ncetare nu lasă nicăiri\nBucată nemânjită, şi în zadar să crează\nIluzia din urmă ar vrea că tot mai poţi\nRedobândi scânteia din dispăruta rază.\nEvident că aceasta este o galimatia, dar o galimatia poetică.\nA spera că ai să redobândeşti o scânteie din o rază dispărută,\nîn proză este ridicul, în versuri este o idee poetică exprimată\ncu expresii de o înălţime mare literară.\nCum este cu putinţă ca să redobândeşti o scânteie dintr­o rază\ncare dispare? Iar un comentator complezent imediat îţi răspunde:\n— Ce, nu înţelegi ideea poetică, nu înţelegi că poetul tot\nmai sperează să mai revadă lumina de care are nevoie sufletul\nsău întunecat, lumina care îi însufleţea fiinţa când raza unei\nstări sociale bune îl încălzea!\nPoetul ştie că raza a dispărut, ştie că a dispărut pentru totdeauna\nşi cu toate aceste tot mai crede că poate zări măcar o scânteie!\nCe să răspunzi la aceste? Dacă cerci ca să­i dovedeşti că aceste\nlucruri sunt pure galimatii, atunci îţi răspunde că nu pricepi ce\nva să zică poezia, că n­ai educaţie poetică, prin urmare nu poţi\naprecia comorile de frumuseţe pe care le cuprinde un vers ca:\nRedobândi scânteia dispărută rază.\nEste un complot perpetuu care se face între comentatori şi\npoeţi în contra bunului­simţ şi a bunului gust, este un atentat\nîn contra logicei minţei omeneşti.\nPentru ce Convorbirile n­ar fi publicat şi ea asemenea frumuseţi\npoetice?",
  "*\nDar partea de la urmă a poeziei La noi este chiar frumoasă,\neste o diatribă virulentă, prin care se înfierează şcoala literară\nîn contra căreia P.A. Călescu se războieşte:\nI­am cântărit, piticii! I­am măsurat pe toţi!\nLucesc prin neştiinţă, prin penile străine\nInsecte cu o umbră mai mare decât ei;\nTe­nşală­n perspectivă, dar când te uiţi mai bine\nE trist şi­ţi vine milă de falnicii pigmei!\nRivali cu cine ştie ce geniuri sublime,\nAruncă vorbe­n aer ce curg ca un şiroi\nRepetă, dar de unde, din ei nu spune nime...\nE putred, putred mărul din sâmbure la noi!\nCe poate reproşa cineva acestor versuri?\nŞi de unde să înţeleagă cei de la „Junimea” că aceste versuri\nsunt la adresa lor?\nDe ce să nu creadă că ele erau adresate mediocrităţilor literare\nîn genere vorbind?\nDl. Hasdeu spune că era uşor de înţeles, căci n­avea „Junimea”\ndecât să citească de­a curmezişul literile cu care începe fiecare\nvers şi ar fi văzut: la Convorbiri literare.\nDe asemenea putea să înţeleagă că P.A. Călescu însemnează\nPăcălescu!\nIată adevărate ghiduşii nedemne de un spirit ca a d­lui Hasdeu.\nIV\nUltima luptă între dl. Hasdeu\nşi Convorbiri literare\nCititorii au văzut a doua farsă a d­lui Hasdeu jucată Convorbirilor.\nCum se explica ea?\nDl. Hasdeu, natură susceptibilă şi vindicativă, fusese tot timpul\nsau maltratat sau nesocotit de Convorbiri literare.",
  "La Bucureşti, imediat ce s­a stabilit – mi se pare că a părăsit\nIaşul prin anul 1865 – a fost înconjurat şi sărbătorit ca omul\ncel mai considerabil în literatură şi ştiinţă.\nŞi aşa şi era. Cunoştinţele, inteligenţa şi spiritul său îl puneau\nmult mai presus decât lumea savantă din Capitală.\nAvând o activitate prodigioasă, el înfiinţa gazete şi reviste,\nîntemeia cercuri literare şi ştiinţifice, aborda în scrierile sale\ntoate genurile.\nFaţă cu un asemenea om, Convorbirile literare păstrau în cazul\ncel mai bun o rezervă rece, iar obicinuit îl atacau sau persiflau.\nCare e cauza farsei a doua a d­lui Hasdeu?\nCăci ea nu s­ar putea explica, de vreme ce un armistiţiu tăcut\nse încheiase între Convorbiri literare şi Revista contimporană.\nConvorbirile nu mai atacau Revista. Revista făcea oarecum ochi\ndulci Convorbirilor literare.\nCând am pus titlul acestui articol, A doua luptă a d­lui Hasdeu\ncu Convorbirile literare, propriu­zis titlul nu e exact.\nA fost o luptă istorică condusă de mine în contra cărţei Istoria\ncritică a d­lui Hasdeu.\nAcea luptă a avut oarecare răsunet şi a făcut mult sânge rău\nd­lui Hasdeu, dovadă că în Muza de la Borta rece Pan­Pan chiţibuş\neste continuu maltratat pe tema criticilor sale, dar dl. Hasdeu\nn­a polemizat direct cu mine, cum am mai spus­o, ci a pus pe\naghiotanţii săi ca să polemizeze.\nÎn a doua această luptă, de care voi vorbi, dl. Hasdeu binevoieşte\nsă se scoboare din Olimp şi să rupă câteva lănci cu dl. Maiorescu\nşi pe urmă, prin o extremă condescendenţă, cu Vasile Burlă.\n*\nDar să intru în oarecare detaliuri, chestia părându­mi­se\ninteresantă.\nPână pe la 1875 dl. Hasdeu fusese de toate, afară de filolog;\nfusese mai cu seamă istoric.\nDar un spirit viu ca al d­sale, lipsit de orice disciplină mentală\nşi de cunoştinţe sistematizate – căci cunoştinţe avea foarte multe –,\nera târât de la o natură de studii la alta, aproape fără tranziţie.\nAşa, începe Istoria critică a românilor. Lumea a salutat debutul\nacestei opere cu entuziasm. Scriind­o, dl. Hasdeu începe a se\ndezgusta de micimea subiectului.",
  "Ce să scrii cu asemenea subiect? Să restabileşti oarecare date\ngreşite? Să delimitezi frontiera dintre Moldova şi Muntenia?\nCel mult să stabileşti vechimea Basarabilor şi splendoarea acestei\nfamilii, găsind cu ajutorul heraldicei că stema acelei familii a\nfost odată trei arabi şi că provincia Basarabia dovedeşte vechimea\nacelei provincii.\nDar încolo, un istoric cu imaginaţie vie şi fecundă nu poate\nface nici inventa mare lucru. Ce pot scri despre nişte ţări sărace\nşi inculte? Subiectul este prea mic, zic, pentru dl. Hasdeu, mai\ncu seamă pentru pretenţiile şi imaginaţia d­lui Hasdeu.\nDe aceea vedem chiar de la început pe dl. Hasdeu în opera\nsa rătăcindu­se în alte materii, care [se] pretau la mai multe\ndezvoltări şi consideraţii ipotetice.\nAşa, îl vedem scoborându­se cu istoria ţărilor noastre până la\nHerodot, apoi tratând pe larg şi cu multe citaţii de lux influenţa\nclimaterică, natura solului – lucruri care erau pe atunci la modă –,\naşa că de multe ori Istoria propriu­zisă a românilor este părăsită.\nDar nici chiar firul acestei istorii nu e dus prea departe.\nAvusese dl. Hasdeu câteva teorii cu privire la timpurile înfiin­\nţărei principatelor şi la dinastiile basarabilor şi a muşaţilor; le\nspusese dezvoltând o multă erudiţie, care era un fel de hors­d’æuvre\nîn cartea sa. Când însă s­apropie de timpurile mai cunoscute,\natunci subiectul începe cam a­l plictisi, căci de, istoria românilor\ndacă o înţelegi făcută cu cercetări minuţioase de documente, cu\nnevoie de a studia viaţa socială şi economică, singura parte\noriginală şi utilă care poate atrage pe un istoric, atunci înţelegem\nde ce un spirit neastâmpărat ca al d­lui Hasdeu s­a plictisit de\nceea ce îşi propusese să facă şi a părăsit subiectul.\nPentru ce şi pentru cine a părăsit subiectul propriu­zis al\nistoriei?\nAici lucrul este foarte interesant.\nPe lângă istorie şi studiul ei, se ridicase pe atunci o nouă\nştiinţă, ştiinţa filologică, care ieşise din mâinile gramaticilor, în a\ncăror mâini vegetase atât timp fără să poată ieşi din nişte cadre\nînguste şi pedantice şi­şi luase un zbor măreţ, abordând chestiuni\nnecunoscute încă, căutând să reducă limbile la o origină comună,\nsau cel mult la câteva tipuri primitive.\nCa concepţie era grandioasă, concepţie după care indienii şi\nper sanii erau dovediţi că sunt fraţi cu latinii, germanii, slavii şi\ngrecii.",
  "Ştiinţa filologică în faza ei de atunci, pe lângă o parte pozitivă,\npe lângă demonstraţii irecuzabile, avea în acelaşi timp şi un vast\ncâmp unde ipotezele, ba chiar imaginaţia, puteau să­şi dea liber\ncurs.\nAceastă ştiinţă se potrivea foarte bine – în partea ei imagi­\nnativă şi de deducţii riscate – cu spiritul îndrăzneţ şi inventiv\nal d­lui Hasdeu.\nŞi atunci vedem pe dl. Hasdeu părăsind studiul istoriei şi\naruncându­se cu trup şi cu suflet, vârându­se până în gât în\ncercetări filologice.\nEra un câmp nou şi vast, era un câmp mai cu seamă neexplorat\nîncă la noi.\nLa noi nu se ştia ce înseamnă ştiinţa filologică.\nNoi pe atunci aveam numai gramatici; ei erau depozitarii\nştiinţei, iar filologi ca Cipariu şi şcoala transilvăneană meritau\nîn mare parte acest nume, însă cercetările lor se mărgineau\nnumai a stabili raporturi între limba latină şi cea română; aceasta\nera singura lor preocupaţie, preocupaţie cu caracter şi naţionalist.\nÎn afară de aceasta, legile generale fonetice nu erau cunoscute,\nnimeni nu intrase în curentul european de studii comparate\nîntre limbile vechi, cel mult studiul mergea până a compara\nlimbile neolatine între ele.\nUn singur om făcuse o lucrare în adevăr cu caracter ştiinţific,\ndl. Cihac, care locuia în străinătate şi nu se amesteca decât\nfoarte rar în polemicile noastre de filologie.\nVorbeam de necunoaşterea legilor fonetice.\nDar nici cunoaşterea legilor fonetice nu puteai să pretinzi serios.\nFilologia era căzută şi mai jos. În lipsă de orice regule stabilite\nşi dovedite, fiecare mititel învăţat se credea în acelaşi timp a fi\nşi filolog, iar principiul după care explicau derivaţiile cuvintelor\ndin unul în altul era simplu: asemănarea de sunete. Aşa toată\nşcoala lui Laurian, Massim şi ceilalţi pe aceasta se baza; erau\nfenomenale explicaţiile lor filologice. Aşa cuvântul Slatina derivă\ndin Stelatina, o corupţie a acestui cuvânt: Bistriţa din Bistercia (?).\n*\nVă puteţi închipui când dl. Hasdeu, procurându­şi cărţile\nautorilor germani ca Benfey, Curtius, Bopp, H. Weber, Sonne,\nDiefenbach şi Eichhoff, descoperind astfel o lume nouă, un teren\nvirgin pentru filologii noştri, cum a trebuit să arunce cu dispreţ",
  "hrisoavele şi documentele noastre şi să se angajeze cu entuziasm\nîn călătorii filologice pe aripele ipotezelor şi a fantaziilor, cu\natât mai mult cu cât controlul i se părea imposibil.\n*\nEi bine, şi pe acest teren găseşte adversari, şi tot la Convorbiri\nliterare, tot la „Junimea”.\nDl. Maiorescu n­a avut niciodată pretenţia de filolog, dar\navea cunoştinţi generale, moderaţie în judecată şi bun­simţ. De\naceea scrisorile sale filologice poartă pecetia cuminţeniei, cu atât\nmai mult cu cât niciodată nu se aventura în chestii necunoscute.\n„Junimea” şi Convorbirile aveau însă un filolog în toată puterea\ncuvântului în curs pe atunci.\nVasile Burlă nu era o capacitate, nu era un puţ de ştiinţă\nfilologică, dar era desigur un om iniţiat în toată ştiinţa filologică\nde atunci, un cunoscător a tuturor chestiilor care formau stocul\nde cunoştinţi filologice de acum 30 de ani.\nBurlă făcuse studii de filologie în Germania, prin urmare era\npreparat şi destul de bine preparat. Specialitatea sa fusese aceste\nstudii, le învăţase la şcoală metodic.\nAceasta era superioritatea lui Burlă asupra d­lui Hasdeu,\nsimplu autodidact, care din carte în carte îşi adunase material\nfilologic fără nici un discernământ sistematic.\nIată pe dl. Hasdeu iarăşi într­o situaţie displăcută. D­sa fugise\nde câmpul istoric ca să îmbrăţişeze alte studii, crezând într­altele\ncă va domina situaţia.\nŞi iată că unul de la Convorbiri i se pune în cale şi începe a­i\ncontrola teoriile şi deducţiile sale filologice.\nCu privire la ce? Nu la limba română în raport cu cea latină,\nci cu privire la limbile indo­europene.\nDl. Hasdeu, cu impetuozitatea sa obicinuită, se aruncase în\nfilologia comparată a limbilor indo­europene.\nDar, cum am spus, era la „Junimea” un specialist, dl. Burlă,\ncare­l pândea, şi cu toate aerele mari de tot cu care dl. Hasdeu\ntrata pe dl. Burlă, acesta la fiecare pas îi arăta erorile şi de multe\nori erori elementare.\nNici nu se putea altmintrelea. Tocmai târziu, foarte târziu,\ndl. Hasdeu şi­a asimilat materialul de filologie. În cei întâi ani când\nscrie filologie, el suferă influenţa diferiţilor autori germani, fie\ndeodată, fie pe rând, care aducea oarecare incoherenţă în scriere.",
  "*\nAm văzut cum dl. Hasdeu îşi răzbună din nou pe Convorbiri\ncu poezia La noi e putred mărul. Dar se pare că simţeşte singur\ncă aceasta nu este o răzbunare; făcuse cu ea ca să râdă amicii\nşi detractorii Convorbirilor literare, dar nu zdruncina întru nimic\nautoritatea d­lui Maiorescu.\nDl. Maiorescu pe atunci, mi se pare, că era ministru de\ninstrucţie, venea numai întâmplător la „Junimea”, când avea\ntreburi la Iaşi.\nCe vină putea să aibă dl. Maiorescu în publicarea poeziei La\nnoi e putred mărul? Răspunderea cădea numai asupra redactorului\nşi a acelor care poate o citise.\nDl. Hasdeu viza nu atât Direcţia nouă, cât mai cu seamă pe\ndl. Maiorescu personal. Iar dl. Maiorescu era aproape insezisabil\ndând cât se poate puţin loc la critică în scrierile lui.\nŞi atunci dl. Hasdeu crede că a sosit timpul să dea o lovitură\nteribilă d­lui Maiorescu în cunoştinţele filologice ale aceluia.\nTare pe ştiinţa căpătată repede, repede, a filologiei comparative,\nel s­agaţă de un articol din criticile d­lui Maiorescu şi caută a­l\narăta ca pe un ignorant.\nCeea ce­l supărase mai tare pe dl. Hasdeu este că dl. Maiorescu\nintitulase acel capitol Cercetări limbistice.\nIată ce scrisese dl. Maiorescu:\nAnima era în legătură cu ἂω = a sufla, a respira, şi însemna mai\nîntâi principiul respiraţiei materiale, şi deveni apoi principiul vieţii\ninte lectuale, suflet, curagiu etc., însă în perpetuă amintire a acelei\norigini fiziologice... se şi scria într­un timp pentru mai multă imitaţie\nhanima.\nDl. Hasdeu publică în Columna lui Traian o critică, jumătate\nserioasă, jumătate umoristică. În partea serioasă declară că nu\ne nici o legătură între anima, ἂω = a sufla, a respira; şi prin o\nserie de deducţiuni filologice caută a dovedi acest lucru.\nÎn partea a doua îşi bate joc şi face glume pe socoteala filo­\nlogiei d­lui Maiorescu. Aşa, face oarecare aluzii triviale la suflarea\nomului în oarecare împrejurări. Cât despre hanima în loc de\nanima dl. Hasdeu spune că aceasta e filologie ţigănească, căci\nnumai lăutarii, când cânt cântice din lume, pronunţă hamor în\nloc de amor.",
  "Apoi reaminteşte farsa dintâi cu Eu şi Ea, cu multe alte înflo­\nrituri. De exemplu, dl. Hasdeu zice:\nAnima provenind din an şi ἂω provenind din vâ, ambele cuvinte sunt\nîntocmai tot atât de eterogene, pe cât de străine pot fi între ele\nbunul simţ şi pretinsa „nouă direcţie”.\nDirecţia nouă, vecinic Direcţia nouă!\nDl. Maiorescu nu putea răspunde, din cauză că era ministru.\nAceastă critică diatribă nu putea rămânea fără răspuns şi atunci\ndl. Burlă se însărcinează să răspundă.\nCititorii de pe atunci ai Convorbirilor literare, ai Columnei lui Traian\nşi ai Românului (căci dl. Hasdeu a publicat replica d­sale în Românul,\nprobabil ca să dea răspunsului său cea mai întinsă publicitate) au\nasistat la o polemică gravă şi amuzantă, la un duel între doi filologi.\nUn parantez.\nSe ştie că cele mai teribile dueluri de polemică sunt între\nsavanţi, iar cele mai arhiteribile sunt între filologi.\nÎn literatură, în critica teatrală, în istorie, în multe ştiinţi,\npolemicile nu se înveninează între combatanţi până a ajunge la\ncuvinte groase ca ignorant, prost, bucher etc.\nFilologii însă – se înţelege că nu vorbesc decât de filologii\nde acum 30 de ani – când se apucau la luptă, apoi nu erau\ncuvinte grele care să nu­şi zică unul altuia. Îşi aruncă în cap,\nbineînţeles de la distanţă, toate dicţionarele, toate gramaticile,\ntoate infoliourile; în două­trei pagini se fac de cel puţin de zece\nori ignoranţi unul pe altul, fiecare reprezintă ştiinţa şi numai\nel, celălalt reprezintă numai ignoranţa. Şi din înălţimea ştiinţei\nşi în numele ştiinţei ei se tratează cu un dispreţ amestecat de milă.\nOare de ce? E greu de răspuns.\nEu cred însă, cu cât o ştiinţă este mai puţin pozitivă, mai\nmigăloasă şi mai meticuloasă, cu atât savanţii pun mai multă\npatimă în a susţinea micile lor observaţii, micile lor teorii.\nÎn genere, la savanţii îndărătnici, nu e nimic ipotetic, totul\neste riguros ştiinţific, deducţiile cele mai hazardate sunt date\nca cuvânt de evanghelie, nu permit discuţia, şi cine îndrăzneşte\nsă şi­o permită capătă imediat epitetul de ignorant.\nDl. Hasdeu califică ideile d­lui Maiorescu „curiozităţi curat\nlinguistice, în privinţa cărora autorul e cu atât mai responsabil,\ncu cât articolul care le cuprinde poartă fără sfială titlul de Cerce­\ntări limbistice.”",
  "Am citat alt pasaj în care se spunea că cuvintele pe care dl.\nMaiorescu le deriva unele din altele „sunt tot atât de eterogene\npe cât de străine pot fi între ele bunul simţ şi pretinsa «nouă\ndirecţie»”, şi alte ameninţări de asemenea natură.\nVine dl. Burlă cu răspunsul său, şi atunci începe a­l califica\nşi el la rândul său pe dl. Hasdeu.\nIată câteva mostre:\nDl. Hasdeu este abia un începător în filologia comparativă.\nDl. Hasdeu nu ştie încă ceea ce astăzi ştiu până şi copiii din clasa\nîntâia gimnazială.\nCunoştinţele filologice ale d­lui Hasdeu nu ajung nici măcar până\nla epoca aglutinativă a limbei.\nIgnoranţa filologică a d­lui Hasdeu n­are margine.\nEtc., etc.\nÎn replica sa, dl. Hasdeu nu rămâne dator d­lui Burlă.\nDl. Hasdeu zice că „este nevoit să se pogoare astăzi până la\ndl. Burlă şi să răspundă unui pitic, care abia apare pe scena\nliteraturei române”.\nChiar dacă aş fi comis nişte erori, încă nu le­am putut comite aşa\nde elementare şi de grosolane, încât să fie capabile de a le observa\npână şi dl. Burlă.\nTot aşa ştiutorul şi bine crescutul d. Burlă.\nPrin urmare, răspunzând advocatului d­lui Maiorescu, fie el cât de\nrău ales, voi avea în vedere pe client, pe un om mai din societate.\nAdvocatul d­lui Maiorescu găseşte atâtea erori încât eu unul, dacă\nele ar fi reale, nu m­aş mai crede demn de a fi altceva decât numai\ndoar colaborator la Convorbiri.\nÎn fine, dl. Hasdeu nu putea să­şi lase năravul de a face spirit\nşi calambure.\nIată ce­i mai zice d­lui Burlă:\nCunoştinţele d­lui Burlă sunt aşa, încât numai proverbul italian:\nnon paria da vero, parla da Burla1, se potriveşte.\nŞi pentru ce toate aceste epitete de ignorant şi de rău crescut\nşi injurii chiar? Sau mai bine apropo de ce?\n1. Joc de cuvinte (în lb. italiană, burla = glumă): Nu vorbeşte serios,\nvorbeşte în glumă (n. ed).",
  "Apropo de o chestie foarte mititică şi foarte inofensivă în\nsine, anume:\nAnima este în legătură cu: ἂω\nSau:\nAnima provine din radicalul an, cum susţinea dl. Hasdeu.\nCu privire la această divergenţă, relativ la două cuvinte, dl.\nHasdeu a polemizat cu Burlă, luând replica şi triplica, şi­au zis\ntoate cuvintele grele pe care doi savanţi filologi pot să şi le zică,\nşi la urmă au rămas fiecare convins că el are dreptate şi că\ncelălalt este un ignorant.\nŞi de astă dată dl. Hasdeu procedase în acelaşi fel cum făcuse\ncu Istoria critică şi cu criticul acelei istorii, tratând pe adversari\nde la înălţimi olimpiene cu vorba, fără să i­o dovedească în fapt.\nAşa dl. Hasdeu îl făcea pe Burlă un începător necunoscut pe\ncâmpul literaturei române, lăsând să înţeleagă cât e de departe\nde d­sa aşa de cunoscut pe câmpul literaturei române.\nEvident că dl. Hasdeu avea dreptate în temă generală.\nCe era Burlă pe lângă dl. Hasdeu în literatură? Un nimic,\nun începător.\nDar când te pui din alt punct de vedere, când te gândeşti că\ndl. Burlă făcuse studii de filologie şi se specializase în această\nştiinţă, pe când dl. Hasdeu târziu de tot, în plină maturitate,\ndupă ce făcuse şi scrisese de toate şi se ocupase de toate, de\nistorie, de nuvele, de romanuri, poezii, drame, se apucase să\nstudieze filologia şi o studiase ca autodidact, dacă zic, comparezi\npe Burlă, specialistul, cu dl. Hasdeu, care abia începuse a se\nocupa cu filologia, zău, nu ştiu cine avea dreptate ca să califice\npe cellalt de începător sau de neştiutor.\nDar fiindcă polemica între aceşti doi filologi a luat un caracter\nde epopee comică, apropo de anima şi de ἂω, nu pot să nu mă\nopresc ca să nu o arăt cititorilor.\nCuvântul latin anima este cu ἂω, aşa cum susţinea dl. Maiorescu.\nSau ἂω corespunde latinului ventus iar nu anima, după cum\npretindea dl. Hasdeu.\nLas această chestiune care poate să fie şi de actualitate, filolo­\ngilor de astăzi.\nÎn aceste amintiri, nu rezolvirea problemelor într­un sens\nsau altul mă preocupă, ci atmosfera în care se discutau acuma\n30 de ani asemenea chestii, precum şi psihologia stărei literare\nşi critice de atunci.",
  "*\n„Junimea” literară, compusă din poeţi, nuvelişti, filosofi, isto­\nrici, nu se pasiona de chestii minuscule, de filologie comparată\na limbilor indo­europene.\nCel mult câţiva dintre junimişti precum erau Lambrior, Xenopol\nşi cu mine, cu totul la începutul acestor studii, ne interesam\ndacă, de fapt, dl. Burlă sau dl. Hasdeu are dreptate.\nDar era o parte înconjurătoare veselă, comică şi câteodată\nchiar grotescă, care ne interesa, aproape ne pasiona pe toţi.\nUn articol filologic a d­lui Hasdeu contra lui Burlă era un\nmic scandal literar, care ne atrăgea cu toate polemicile picante\nşi nesănătoase.\nMi­aduc aminte că aceste se petreceau cu câteva luni înainte\nde a pleca în străinătate. Dl. Hasdeu mă credea deja plecat; se\nînţelege că dl. Maiorescu, ministru de instrucţie, era învinuit de\nun fel de favoritism, fiindcă trimetea în străinătate pe Lambrior\nşi pe mine, membri ai „Junimei”.\nNu­i vorbă că dl. Maiorescu ca să scape de o asemenea acuzaţie\nhotărâse a trimite în acelaşi timp şi doi tineri din Bucureşti, com­\nbatanţi în contra Convorbirilor, şi pe răposatul G.Dem. Teodorescu\nşi pe dl. Grigore Tocilescu.\nPe atunci, a trimite pe Lambrior – nu vorbesc de mine – ca\nbursier în străinătate era culmea favoritismului. Dovadă că, venind\nliberalii la putere, Andrei Vizanti interpelează pe Gheorghe Chiţu,\nministru de instrucţie, cum mai suferă scandalul ca Lambrior\nşi cu mine să continuăm a fi bursierii statului.\nRăspunsurile lui Burlă ridicau scandalul literar la potenţă,\ncăci acesta neavând flexibilitatea spiritului d­lui Hasdeu îl ataca\npe acesta de­a dreptul pe întregul, fără înconjur, aşa că galeria\nfăcea mare haz de asemenea polemici între filologi.\n*\nZiceam că dl. Hasdeu mă credea plecat deja din ţară, dar\nrancunele sale mă urmăreau şi peste frontieră. Între lucrurile\ndisplăcute pe care i le spune lui Burlă citim şi următoarele:\nNu ne îndoim că ministrul actual al instrucţiei publice, precum a\nfăcut cu dl. Gheorghe Panu, tot aşa şi pe dl. Vasile Burlă îl va trimite\nîn străinătate ca să mai înveţe carte.",
  "Cum am spus mai sus, noi făceam mare haz de această luptă\nomerică între Burlă şi dl. Hasdeu.\nŞi mi­aduc aminte că într­o seară la „Junimea”, înainte de a\nsosi Burlă, vorbind de replica d­lui Hasdeu, eu, care mă ocupam\ncu literatura italiană, am făcut oribilul calambur zicând cu privire\nla Burlă că dl. Hasdeu si burlarsi di lui1.\n*\nDupă toate aparenţele, Burlă mi s­a părut atunci că a avut\ndreptate în polemica cu dl. Hasdeu. Aveam impresia că acela era\nmai bine înarmat decât teribilul nostru adversar de la Bucureşti.\nCu ce­l prinde Burlă pe dl. Hasdeu?\nCu nimic care pentru un filolog este foarte mare.\nDl. Hasdeu pretindea că ἂω provine din vâ.\nPentru un profan aceasta nu înseamnă nimic, pentru un filolog\nspecialist însemna totul, însemna o dovadă de ignoranţă a d­lui\nHasdeu. Şi ignoranţa nu era în întregul cuvânt de două litere,\nci în vocala a, şi ignoranţa nu era chiar în litera a întreagă, ci\nîn litera a lung.\nBurlă arăta că în epoca primitivă a monosilabismului limbei\nnu existau decât trei vocale a, i, u, însă tustrele scurte. Prin\nurmare, când dl. Hasdeu spunea că monosilabul vâ (cu a lung)\neste din acea epocă, atunci dovedea ignoranţă.\nŞi exclama astfel:\nUn filolog cât de puţin versat în filologia comparativă va şti că\nvocalele lungi, fie ele gunificaţiuni sau vriddhicaţiuni, nu sunt primitive,\nci un rezultat a unui proces de dezvoltare care s­a întâmplat mult\nmai târziu în istoria limbei.\nAm spus altă dată că studiile filologice nu se citeau la „Junimea”.\nPolemicile însă de tot soiul se citeau.\nCând Burlă a venit şi, ajungând la pasajul citat de mai sus,\na rostit cuvintele de gunificaţiuni şi vriddhicaţiuni, atunci un râs\nomeric a izbucnit în întreaga „Junime”, iar dl. Pogor a luat o\npernă de canapea şi a aruncat­o furios în Burlă.\n— Mai citeşte încă o dată cele două cuvinte, l­au interpelat\njunimiştii râzând.\n1. Îşi bate joc de el (it.).",
  "Iar Burlă, foarte grav şi cam indignat că fusese întrerupt în\nculmea anatemelor sale filologice în contra d­lui Hasdeu, răspunde:\n— Aveţi răbdare că am să vă rostesc şi alte cuvinte de tehnică\nfilologică.\nŞi atunci cu un glas indignat continuă astfel:\nDacă dl. Hasdeu se crede că cu vâ în care vocala a este lungă a\najuns până la origina primitivă a acestei radicale, atunci d­sa a\nprobat prin aceasta în mod foarte evident că cunoştinţele sale filolo­\ngice nu ajung nici măcar până la epoca aglutinativă a limbei, şi cu atâta\nmai puţin până la acel moment primordial din istoria dezvoltărei\nspirituale a omului când s­a ivit pentru prima oară cele dintâi idei\nîn creierii omeneşti şi s­au încorporat în radicale.\n— Asta e tot, ca vocabular filologic? întrebă din nou dl.\nNegruzzi ironic.\nBurlă din ce în ce mai cu un surâs amar şi dispreţuitor\nrăspunde:\n— Dacă nu sunteţi iniţiaţi în ştiinţă, de ce nu o respectaţi\nmăcar?\nŞi continuă în modul următor:\nRadicala arică ug a trecut mai întâi prin gunificaţiune în aug, apoi\nprin metateza vocalelor în vag (în loc de uag) şi prin amplificaţiune\ncu s în vaks, şi în urmă, prin slăbirea vocalei primitive a în e şi prin\namplificaţiune cu un a protetic, neorganic, în afex.\nÎn urma citirei acestui pasaj „Junimea” se scoală în picioare\nca un singur om şi strigă:\n— Destul, destul...\nBurlă rămâne uimit şi se uită în toate părţile.\nAtunci, dl. Pogor îi zise:\n— Ascultă, Burlă, nu te supăra, dar nu putem asculta mai\ndeparte dezvoltările filologice cu terminologia ta savantă, dar\niartă­mă să­ţi spun, barbară. Nu înţelegem nimic, publicul n­are\nsă înţeleagă nici el nimic, poate singur Hasdeu, ca savant, are\nsă te înţeleagă, însă...\n— Nici Hasdeu n­are să mă înţeleagă, exclamă triumfal Burlă.\nAtunci ilaritatea a luat proporţii covârşitoare, cinci minute a\nţinut râsul.\nBurlă, galben, înţelesese cât de ridiculă fusese întreruperea.\nŞi după ce s­a mai restabilit liniştea, el zise:",
  "— Cu d­voastră nu se poate discuta serios. Am voit să zic\ncă nici Hasdeu n­are să înţeleagă fiindcă este un ignorant; dar cu\nd­voastră este chip de a vorbi?\nDl. Pogor cu un aer grav luă cuvântul şi zise:\n— D­lor, noi nu ne putem pronunţa cine, dintre Burlă sau\nHasdeu, are dreptate, judecând după deducţiile lor filologice. Este\nînsă numai un singur mijloc pentru noi profanii, acela e urmă­\ntorul: să luăm critica lui Hasdeu şi răspunsul lui Burlă. Care din\naceste critici va cuprinde întrebuinţarea de mai multe ori a cuvin­\ntelor gunificaţiuni, vriddhicaţiuni, aglutinaţii, amplificaţii, metateză,\nprotetic etc., acea critică e mai bună şi autorul ei are dreptate.\n— Apoi şi pe acest teren tot eu îl bat pe Hasdeu.\nRâsul nu mai avea sfârşit.\n*\nRăspunsul lui Burlă a avut ceva culminant ca ironie la adresa\nd­lui Hasdeu, un lucru bun de pus în comedie, petrecut între\ndoi savanţi filologi.\nCeea ce e particular în polemicile dintre filologi, sau dintre\nfilologii mai din vechime, este că argumentele sunt totdeauna\nîntovărăşite de epitete displăcute adversarului, în care acela de\n„ignorant” nu este totdeauna cel mai tare, iar pentru profani,\ninfinitesimal de mică chestia la care se reduce polemica, produce\nun haz deosebit. Aşa este ştiinţa filologică, cel puţin în cea mai\nmare parte.\nToate ştiinţele sunt ştiinţi de detalii, e drept, dar acele detalii\ninteresează, câteodată pasionează.\nAşa, de exemplu, şi istoricii se dispută pentru nimicuri, pentru\no dată de mică importanţă sau pentru un fapt obscur.\nDar istoricii au un câmp mult mai vast în legătură cu acţiunea\nomului în veacuri. Istoricii explică evenimentele, şi când discuţia\neste pentru asemenea chestii mari, ea este interesantă.\nUn fenomen chimic, o aplicaţie nouă în fizică pot fi de o\nimportanţă incalculabilă, ele pot produce reforme în viaţa socială\nsau economică; toate ştiinţele cu aplicaţii sunt importante din\nacest punct de vedere.\nPe când filologia nu are decât foarte puţin raporturi cu acţiunea\nomului şi nici unul cu lumea înconjurătoare.\nŞi atunci când vezi doi filologi că se ciupesc până la sânge\nca doi cocoşi, te întrebi: de ce această patimă şi animozitate?",
  "O mulţime de cerneală a curs şi de o parte şi de alta în polemica\ndintre dl. Hasdeu şi Burlă, au fost replice şi replici la triplice.\nDl. Hasdeu a scris o serie de articole în Românul, în Columna\nlui Traian şi într­o revistă, nu­mi aduc aminte care.\nDl. Burlă a scris patru articole din care două ca răspuns la\nreplica d­lui Hasdeu.\nŞi pentru ce toate aceste? Pentru a se tăgădui cum că anima\nderivă din ἂω grecesc.\nAl doilea, pentru o virgulă pusă între vâ şi vâmi, pentru n din\nventus pe care dl. Hasdeu îl credea organic, iar Burlă îl credea eufonic.\nPentru atâta tot.\nVă puteţi închipui de se poate scrie pentru asemenea lucruri\no serie de articole!\nŞi aceasta nu era numai o chestie între dl. Hasdeu şi Burlă.\nÎntreaga filologie şi toţi iluştrii filologi erau împărţiţi în două\ntabere asupra acestor chestii.\nDl. Hasdeu se baza pe autoritatea unora, dl. Burlă pe auto­\nritatea celorlalţi.\n*\nS­au petrecut lucruri nostime în aceste polemici, care nu se\nciteau la „Junimea”.\n„Junimea” însă însărcinase pe vreo doi dintre noi ca să urmă­\nrim acele polemici şi să aducem lucrurile picante şi nostime la\nseratele ei.\nAsemenea polemici „Junimea” le considera ca aproape să\nmerite să fie trecute în dosarul caraghioslâcurilor „Junimei”,\nlucru care exaspera pe Burlă.\nSă dau un exemplu. Îl dau fiindcă e foarte nostim.\nÎn această polemică Curtius, filologul german din Leipzig, era\ncel care era supus la mai multă contribuţie de amândoi adversarii.\nŞi atunci s­au întâmplat următoarele:\nDl. Hasdeu avea o ediţie a gramaticei lui Curtius din anul 1852.\nCu această ediţie în mână îi trage în cap lui Burlă o lovitură\nformidabilă, calificându­l de ignorant.\nDar Curtius scoate la 1875 o nouă ediţie pe care Burlă o\navea. Şi atunci observă Burlă că Curtius îşi modificase părerea\nîn spaţiul de 23 de ani, susţinând o altă derivaţie.\nBurlă susţinuse părerea lui Curtius din 1875, fără să spuie\ncă a luat­o din Curtius.",
  "Dl. Hasdeu combătuse acea părere cu autoritatea lui Curtius,\nediţia din 1852.\nIată deci pe Curtius­Hasdeu contra lui Curtius­Burlă. Însă\ndl. Hasdeu era în vădită stare de inferioritate, căci el combătea\npe Curtius de la 1875 cu Curtius de la 1852.\nDe aci triumful lui Burlă şi păţania d­lui Hasdeu.\nIată cum urmează Burlă:\nÎnsă aceasta s­a întâmplat la anul 1852. De atunci încoace filologia\ncomparativă a progresat cu paşi urieşi, şi Curtius, celebrul filolog\ngerman din Leipzig, ţinând cont de progresul filologiei, şi­a cunoscut\ngreşeala şi astăzi, după 23 de ani, n­o mai comite, precum face\nautoritatea filologiei comparative din Bucureşti. Sau poate crede dl.\nHasdeu că Curtius de la 1852 încoace a regresat, şi prin urmare\nceea ce scria el înainte de 23 de ani este mai exact decât aceea ce\nscrie el astăzi?\nAcesta a fost cel mai mare triumf pe care Burlă l­a repurtat\npe câmpul luptelor filologice.\nBurlă se lăuda cu această victorie mai mult decât orice mare\ncuceritor cu bătăliile câştigate.\nPentru Burlă, faptul că dl. Hasdeu a combătut pe Curtius\nediţia de la 1875 cu Curtius ediţia de la 1852 era considerat\nmai mare decât victoriile de la Iena, Austerlitz, Wagram pentru\nNapoleon I.\nŞi nu era ocazie în care să nu amintească această mare întâm­\nplare atât la „Junimea” cât şi în oraş.\nMult timp noi i­am organizat lui Burlă ceea ce numeşte\nfranţuzul une scie1.\nCum intră Burlă, unul din noi, luând un aer serios, zicea:\n— Burlă, ia spune­ne cum s­a întâmplat istoria păcălelei lui\nHasdeu cu Curtius?\nBurlă, voios şi cu mare complezenţă, începea să facă istoria\npe larg, iar noi, abia stăpânindu­ne de râs, aveam aerul că­l\nascultam cu mare atenţie.\nLa a doua şedinţă lui Burlă i se făcea aceeaşi întrebare de\nun altul. El, foarte serios, reîncepea istoria.\nLa a treia şedinţă, acelaşi lucru se repeta.\nŞi lucru curios. Burlă aşa de bine se deprinsese cu istorisirea,\nîncât o repeta identic parcă ar fi cetit­o pe o carte.\n1. Plictiseală, sâcâială (fr).",
  "Altă dată, noi am exprimat dorinţa ca să ne aducă amândouă\nediţiile lui Curtius pentru ca să vedem şi noi comedia aceasta.\nBurlă, care era de o poştă departe de a bănui că este o farsă,\nla şedinţa viitoare l­am văzut intrând cu cele două volume a lui\nCurtius şi cu mare curiozitate ne­a făcut să pipăim aproape cu\ndegetul deosebirea, întocmai cum apostolul Toma necredinciosul\nvoia să pipăie rănile lui Christos.\nÎn sfârşit, cu mare ce, nu ştiu cine şi­a făcut pomană din\nBurlă de i­a spus că noi ne batem joc de dânsul.\nŞi într­o seară, când Pompilie şi­a permis ca să­l roage să\nmai spuie o dată istoria celor două ediţii a lui Curtius şi păcăleala\nd­lui Hasdeu, Burlă s­a supărat şi ne­a zis:\n— Sunteţi nişte caraghioşi, care nu ştiţi nimic în filologia\ncomparativă, căci dacă aţi şti ceva nu a­ţi îndrăzni măcar să\nglumiţi pe tema ei.\nÎn zadar am luat noi aere foarte grave şi am jurat pe toţi zeii\nOlimpului că nici nu ne­a trecut prin minte ca să batjocorim\nsingura ştiinţă cu care epoca modernă se poate făli, ştiinţa recu­\nnoscută de Aristot şi de Tertulian şi ceilalţi.\nBurlă a rămas mut, păstrându­şi aerul său posomorât şi indignat.\nAtunci noi am modificat farsa, ceea ce a înfuriat şi mai tare\npe Burlă.\nÎn adevăr, Pogor mult timp încă când vedea pe Burlă intrând,\nadresându­se la noi zicea:\n— Mă rog, care dintre voi poate să­mi istorisească întâmplarea\ncu Curtius şi cu Hasdeu?\nAtunci, unul din noi, uitându­se întâi cu sfială la Burlă,\nrăspundea:\n— Dacă­mi dă voie Burlă, pot s­o istorisesc şi eu.\nBurlă furios replica:\n— Puteţi să faceţi toate caraghioslâcurile, eu nici voiesc s­ascult.\n— Dacă te supără istorisirea, o voi face­o încet şi într­un\ncerc mic.\nŞi atunci cinci­şase ne retrăgeam într­un colţ, unul din noi\navea aerul că spune ceva fără să spuie însă nimic, ceilalţi aveau\naerul de a fi atenţi, dădeau semne când de ilaritate, când de\nadmiraţie, uitându­se la Burlă, iar acesta devenea câteodată aşa\nde furios încât îşi lua pălăria şi pleca.\nNumai când am văzut că gluma îl supără prea tare pe Burlă,\natunci am încetat şi noi. Totuşi din când în când îi făceam câte\no mică şi îndepărtată aluzie la istoria cu Curtius.",
  "Această glumă ne­a deşteptat interesul de a urmări polemica\nca să vedem ce ghiduşii am mai putea inventa, şi am găsit multe\nlucruri hazlii, foarte hazlii.\nÎntre 1874 şi 1880 desigur că personalitatea literară, istorică,\nşi ştiinţifică, cea care domina, pentru grosul publicului, întreaga\nactivitate intelectuală a ţărei era dl. Hasdeu.\nPoet şi literat, dovadă fără a număra alte romanuri şi nuvele,\nci e destul să citez pe Ioan­Vodă cel Cumplit1, istoric fără de\npereche în ochii publicului, la care opera sa principală Istoria\ncritică a românilor smulgea admiraţia aproape unanimă, iată că îl\nvedem imediat filolog cu zbor înalt şi măreţ, făcând prin scrierile\nsale să lase pe vulgul profan cu gura căscată de minunăţiile pe\ncare i le arăta autorul.\nEra un strigăt general de slăvire, de entuziasm.\nŞi se ştie, în genere, cum se fac asemenea reputaţii.\nÎn genere, reputaţia celor mai mari savanţi şi oameni de ştiinţă\nnu o face publicul ales, cunoscător şi apreciator. Nu. Oamenii\nserioşi când laudă pe un om de talent şi îi admiră operile nu­l\nlaudă cu fraze umflate, cu exagerări ditirambice, ridicând până\nîn nori inteligenţa, cunoştinţele vaste, geniul savantului.\nAprecierile lor favorabile nu trec peste un cerc oarecare relativ\nrestrâns.\nCine stabileşte reputaţia de mari scriitori, de genii, a cutărui\nsau cutărui? Vulgul profan, necunoscătorii, acei care nu citesc\noperile autorului, sau dacă le citesc nu le înţeleg, dar pe care\nle­au auzit lăudându­le, îşi fac din ele un fel de cult superstiţios,\natribuie autorului tot felul de minunăţii, stârnesc anecdote mira­\nculoase, povestesc fapte supranaturale în domeniul ştiinţei inven­\ntate de autorul de care este vorba, comunică din om în om o\nlegendă de ştiinţă vastă şi inepuizabilă a savantului în chestie,\naşa că într­un moment dat reputaţia cuiva se vede stabilită nu\npe baze solide, ci pe fantazii şi pe povestiri cu caracter miraculos.\nNotaţi un lucru: în toată această vâlvă împrejurul numelui\nunui om, nu poate fi chestie dacă reputaţia se poate susţinea\nsau nu, cercetată de aproape.\nEu voiesc să arăt numai modul cum se formează reputaţiile\nîn unele momente sociale.\nSunt savanţi cari merită o asemenea reputaţie, alţii care nu\no merită.\n1. În text, dintr­o eroare, autorul notează Despot Vodă (n.ed.).",
  "De multe ori publicul amestecă pe cei întâi cu ceilalţi, dându­le\nindiferent tributul lor de admiraţie cu aceeaşi facilitate, căci,\ncum am spus, reputaţia marelui public nu se stabileşte pe nimic\nserios şi durabil.\n*\nEi bine, în anii 1874­1880, cam de o asemenea reputaţie se\nbucura dl. Hasdeu.\nCu drept sau fără drept, este o altă chestie; eu înclin şi astăzi\na crede că mai mult cu drept, faţă de talentul extraordinar şi\ncunoştinţele vaste pe care le acumulase, trebuie să o spun, cu\nprecipitare şi fără discernământ.\nDl. Hasdeu ne ducea în acel timp din minune în minune. Este\ndrept că avea talentul de a prezenta toate cercetările sale în mod\naproape miraculos. De la dramă trecea la istorie, de la istorie\nla filologie. Inteligenţă vie şi de spirit, era teribil în polemicile\nsale, era proverbial pentru farsele şi festele ce juca adversarilor.\n*\nÎn mijlocul acestei atmosfere de entuziasm înflăcărat, numai\n„Junimea” îşi păstra sângele rece şi numai Convorbirile literare\nera revista care îndrăznea să critice pe dl. Hasdeu.\nAvea „Junimea” dreptate faţă cu dl. Hasdeu? În cea mai mare\nparte da.\nRecunosc că „Junimea” şi Convorbirile literare au fost de multe\nori nedrepte faţă cu dl. Hasdeu şi că dl. Maiorescu – nu mai\nvorbesc de dl. Carp – n­a voit să­i cunoască adevărata valoare.\nDar în afară de aceste parţiale nedreptăţi, încolo şi astăzi\nsunt convins că „Junimea” a arătat maturitate literară şi ştiinţifică\ncând nu s­a unit cu strigătorii şi admiratorii d­lui Hasdeu, ca să­l\nridice în naltul cerului, şi că, în cea mai mare parte, în imensa\nmajoritate a cazurilor, „Junimea” a avut dreptate în criticele sale\nde tot felul în contra d­lui Hasdeu.\n*\nDar pe atunci noi eram consideraţi ca nişte invidioşi, care\nne întunecă gloria d­lui Hasdeu, şi că lătrăm ca căţeii sau cârtim\nca babele.",
  "Criticile noastre nu erau citite. Cine să citească critici în contra\nd­lui Hasdeu, omul universal, talentul talentelor, acel care a fost\nîn stare să îmbrăţişeze un triplu câmp vast de activitate intelectuală?\nPublicul când auzea de criticele de la Convorbiri literare ridica\ndin umeri şi râdea.\nCe poate să scrie un Panu asupra Istoriei critice a românilor a\nd­lui Hasdeu? Ce poate să priceapă un Burlă în înălţimile verti­\nginoase a filologiei comparative, filologie a cărei secrete numai\ndl. Hasdeu fusese în stare să le pătrundă?\nIar când dl. Hasdeu binevoia să se scoboare dintre zeii nemu­\nritori pe pământ şi să ia condeiul ca să răspundă, îşi poate cineva\nînchipui cum fiecare cuvânt era o revelaţie şi cum fiecare muşcă­\ntură, fie chiar trivială, era o trăsătură de spirit.\nAşa se explică pentru ce dl. Hasdeu ne trata pe noi, de la\n„Junimea”, cu un suveran dispreţ, începând cu dl. Maiorescu,\npentru care avea un fel de compătimire, cred, prefăcută, ca pentru\nun dăscălaş, cel mult având un izvoraş mic de talent de critică.\nDe ceilalţi nici vorbă.\n*\nAm vorbit în cursul acestor amintiri de criticele mele în contra\nd­lui Hasdeu. Sunt lucruri în opera d­sale aşa de puţin dovedite,\natât de mult riscate, încât nu era nevoie pentru a le pune în\nevidenţă de un om matur cu cunoştinţi întinse şi de talent.\nPână în momentul în care am ajuns, am arătat polemica d­lui\nHasdeu cu Burlă, apropo de încercările filologice a d­lui Maiorescu.\nVădit că Burlă a avut dreptate şi că necunoscutul Burlă l­a\nprins pe giganticul d. Hasdeu cu o mulţime de neexactităţi şi\ncu o mulţime de lipsuri de ştiinţi, într­o ştiinţă de detail şi de\nrigurozitate metodică ca acea a filologiei.\nBurlă îi spune d­lui Hasdeu o mulţime de lucruri foarte\ndisplăcute, pe care le documentează şi la care dl. Hasdeu nu\npoate răspunde decât prin marea supleţă a spiritului său şi prin\nmultele resurse a ironiei sale.\nPolemica ajunge câteodată a fi absolut ordinară.\nAşa, am spus că apropo de n, dacă este organic sau simplu\neufonic în anume cazuri, a avut loc o polemică violentă între\ncei doi filologi, în care s­a discutat până şi ce însemnează naza­\nlizare, amândoi combatanţii înţelegând cu totul altceva prin\nacest cuvânt de altmintrelea destul de definit în filologie.",
  "În sfârşit, dl. Hasdeu, după o mulţime de argumente, îl acuză\ncu răutate pe Burlă că acela contestă „nasului proprietatea de a\nfi nas în orice ocaziune”.\nIa să vedeţi cu ce fel de glumă trivială îi răspunde Burlă:\nÎnsă această îngrijire este cu totul de prisos. Eu contest numai\nnasului filologic proprietatea de a fi tot acel nas în orice ocaziune:\nşi aceasta o fac nu pentru că ar fi o descoperire a mea proprie, ci\npentru că o pretind toţi ceilalţi filologi, cari sunt demni de a purta\nacest nume. În privinţa nasului material însă poate face dl. Hasdeu\ncu dânsul ce va voi, fără ca să se teamă că­i voi contesta proprietatea\nde a fi nas în orice poziţiune.\nVorbeam mai sus de noua evoluţiune în ocupaţiile d­lui Hasdeu.\nCum s­a făcut acea evoluţie, nu pot să ştiu, neavând pe atunci\nnici un contact, noi, cei de la „Junimea”, cu dl. Hasdeu.\nDesigur că adepţii de pe atunci a ilustrului savant pot să ştie\nacest lucru, care, psihologiceşte, ar fi foarte interesant de ştiut\nîn viaţa unui om ca dl. Hasdeu.\nDe altmintrelea lucru se poate explica în temă generală.\nUn om care a abordat toate genurile literare şi multe ştiinţi­\nfice nu e de mirare ca să sară de la istorie la filologie, după cum\nsărise de la Aghiuţă, o revistă umoristică, la Ioan­Vodă cel Cumplit1.\nAstăzi, filologia fiind o ştiinţă cu totul specială, iar istoria\nfiind o ştiinţă generală vastă, eu nu cunosc caz ca un filolog să\nfie şi istoric de profesiune, nici ca un istoric să fie filolog,\nbineînţeles în punctele în care aceste două ştiinţi n­au nici un\ncontact, cum a fost cazul d­lui Hasdeu.\n*\nAm fost totdeauna de părere că pentru un istoric român\ncare s­ar ocupa de viaţa noastră până pe la jumătatea veacului\nal XVII­lea, studiul limbelor slavone îi este absolut indispensabil,\ntot aşa de indispensabil cum este limba latină pentru studiul ţărilor\ncare veacuri întregi s­au servit de limba latină ca limbă oficială.\nDar pentru un istoric de profesiune, afundarea în studiul\nprincipiilor de filologie comparată nu văd necesitatea, şi acesta\nera cazul d­lui Hasdeu.\n1. Eroarea cu Despot Vodă a lui Alecsandri, amintită mai înainte, se repetă\nşi de astă dată (n.ed.).",
  "Ce legătură era între stabilirea genealogiei dinastiei Basarabilor\nşi Muşaţilor şi între studiul limbei sanscrite? Întrucât studiul\noriginei comune a limbilor indo­europene poate servi la istoria\nnoastră a românilor?\nŞi când am văzut că dl. Hasdeu se aruncă cu impetuozitatea\nsa obicinuită în asemenea studii, atunci noi, de la „Junimea”,\nne­am zis că neastâmpăratul savant a pus cruce definitivă asupra\nocupaţiilor sale istorice.\nŞi am început a­l urmări cu interes, cu o mare doză de\nneîncredere şi cu un mic colţ de răutate.\nNe ziceam, şi de multe ori am discutat această chestie la\n„Junimea”: De unde şi până unde dl. Hasdeu filolog cu zbor\nindo­european?\nÎn special eu aveam oarecare idei generale de filologie compa­\nrată. Cum am arătat în cursul acestor amintiri, îmi comandasem\nşi mă ocupasem de aceste chestii; afară de Ditz, Pictet, Bopp şi\nalţii, mă mai vârâsem în oarecare gramatici pe baze filologice\ncum începuseră a fi pe atunci, aşa că îmi dădeam seamă şi de\nvastitatea materiei precum, mai cu seamă, de dificultatea de a\naborda studii şi cercetări, dacă nu te specializezi complect în\naceastă materie.\nDin ceea ce citisem şi eu care mă ocupasem chiar destul de\nserios, nu­mi rămăsese decât idei generale, şi pe urmă pusesem\npunct acestor ocupaţii. Căci unui om care voieşte a trece de om\ncult îi trebuie ca să aibă idei generale în toate, şi nu luate din\nalte cărţi cu caracter general, ci din studiul specialiştilor.\nAşa, de exemplu, pe atunci era la modă Max Müller, mai cu\nseamă cu cartea sa La science du langage. Un filolog reputat era\nLittré. Dar aceşti doi sintetizau mai mult rezultatele cercetărilor\nspecialiştilor, şi numai din când în când veneau cu cercetări\npersonale.\nPentru mine, pe atunci, Max Müller şi Pictet mă interesau\nmai mult decât toţi ceilalţi filologi pentru că cel întâi era poetic,\ndeducerile lui sunt frumoase însă hazardate şi nu e problemă\ngrea cu privire la explicaţia formei religiilor, a mitologiei antice,\na unităţei de Dumnezeu la evrei etc. pe care să nu o fi abordat\nşi rezolvit.\nPictet mă interesa fiindcă încerca să reconstituiască viaţa,\nfamilia, cultura şi credinţele vechilor arieni, dintr­un număr de\ncuvinte foarte restrânse, care se găsesc comune în limba sanscrită,\nîn persană, latină, celtică, germană, slavă etc.",
  "Vă puteţi închipui că cu cât aceşti doi autori erau mai intere­\nsanţi la citit, cu cât deschideau orizonturi mai vaste curiozităţei,\ncu atâta cercetările lor şi, mai cu seamă, soluţiile lor sunt mai\nde pus la carantină.\nDin contra, cu cât cercetările filologilor germani, aride, cu\norizont îngust şi cu deducţii mici, fără aruncături de aripi în\naer, nu puteau interesa pe cititorul profan, cu atât mai mult ele\nconstituie un adevărat cult pentru filologii specialişti.\n*\nCunoscând natura şi inteligenţa d­lui Hasdeu, nouă, de la\n„Junimea”, nu ne­a fost greu ca să înţelegem de la început pentru\nce dl. Hasdeu a adoptat felul filologiei lui Max Müller şi nu s­a\nconfinat numai în deducţii aride de pură filologie.\nUn spirit neastâmpărat ca al d­lui Hasdeu, spirit făcut pentru\ngeneralizări şi sinteză, iar nu pentru detaliuri şi analiză, nu\nputea să ia altă cale.\nŞi atunci ne­am trezit cu cercetări de filologie comparată\nasupra originei agriculturei la români, asupra originei păstoriei\nla români, asupra originei viniculturei etc., etc.\nÎntocmai ca Pictet şi ca Max Müller, dl. Hasdeu, aruncându­se\nîn descoperirea civilizaţiei vechi prin cercetări etimologice, cerca\nsă reconstituie viaţa noastră veche, absolut veche, prin câteva\norigini de cuvinte, căutând ca la elementul latin cunoscut ca\navând o influenţă decisivă în acele origini să mai stabilească\ninfluenţa şi a altor origini istorice, influenţa dacică, tracică etc.\nCu alte cuvinte, ceea ce se ştia sau se bănuia numai în mod\ngeneral, fiindcă istoriceşte se ştia că pe acest loc a fost un popor,\ndacii, pe care i­au cucerit romanii, iar dincolo de Dunăre populaţii\ncare purtau numele generic de traci, dl. Hasdeu, cu 40­50 de\ncuvinte în mână, venea şi ne zicea: iată urme palpabile de influenţă\ndacică, tracică şi aşa mai departe.\n*\nAici mărturisesc că dl. Hasdeu făcea tot operă istorică, dar\nnu atât de istoric român cum o făcuse în Istoria critică a românilor,\nci de istoric al istoriei civilizaţiei universale.\nCercetările sale etimologice pe care le intitula cu mândrie\nPrincipii de filologie comparativă interesau lumea savantă din Europa,",
  "care imediat a început a urmări cercetările d­lui Hasdeu şi a se\nocupa de dânsele, între care savanţii germani precum profesorul\nSchuchardt, cunoscutul filolog de la Universitatea din Halle.\nCăci în filologia comparativă a limbilor indo­europene, dl.\nHasdeu aducea un element nou, elementul dacic şi tracic, popoare\ncare desigur au aparţinut tulpinei indo­europene.\nPrin această parte, cercetările d­lui Hasdeu luau un caracter\ngeneral şi chiar european. Noi ceştelalţi, de la „Junimea”, rămâ­\nneam nişte simpli pigmei, ocupaţi cu mici cercetări ale unui popor\nmititel. Dl. Maiorescu cel mult se hazarda ca să facă filologie\npe baza limbilor neolatine, iar dacă Burlă se hazarda ca să intre\nîn imperiul filologiei indo­europene sau indo­germane, cum o\nnumea el sub influenţa filologilor germani, studiile sale n­aveau\nun caracter general şi nici nu puteau să aibă un răsunet în ţară.\nFără voia d­sale, dl. Hasdeu ne juca nouă de la „Junimea” o\nfarsă, aş putea să zic a treia farsă.\nAruncându­se în cercetări de asemenea natură care treceau\nmai presus de capetele noastre, d­sa avea aerul să ne zică:\n— Acum, dacă vă dă mâna, poftiţi de mă criticaţi.\nÎn adevăr, nici chiar Burlă nu era pe deplin pregătit ca să\ncontroleze pe dl. Hasdeu, căci acesta avea superioritatea de a\ncunoaşte şi limbile slavice, pe care le utiliza în cercetările sale.\nCel mai frecvent argument de deducţie al d­lui Hasdeu, după\ncum voi arăta îndată, pentru a susţinea că un cuvânt oarecare\neste de origină dacă, era afirmarea că acel cuvânt nu se găseşte\nla nici un popor slav.\nEi, cum era cu putinţă să­l controlăm de vreme ce nici unul\nnu ştiam limbile slavice?\nDe asemenea, nici savanţii germani nu ştiau acele limbi afară\nde cei austriaci.\nDar este un Dumnezeu pentru toate cauzele bune. Convorbirile\nnu puteau să rămâie ruşinate faţă cu provocarea d­lui Hasdeu\npe terenul filologic.\nAcel Dumnezeu s­a arătat în această ocazie sub forma cunos­\ncutului filolog român Cihac.\nCine era dl. Cihac? Toată lumea cultă ştie.\nEra un român din Moldova stabilit la Lipsca, singurul pe\natunci versat în ştiinţa filologică. Scosese la iveală un dicţionar\nde elemente latine şi străine în limba română, în mic, un fel de\ndicţionar Littré, unde se cerceta origina cuvintelor din limba română\ndupă metoda filologică.",
  "Dl. Hasdeu în studiile sale se legase şi de dl. Cihac. Altmintrelea\npoate acest savant care trăia retras, departe de polemicile din\nţară, nu s­ar fi amestecat.\nDar dl. Hasdeu, cum am zis, i­a atacat o mulţime de deducţii\nfilologice. Dl. Hasdeu făcea prea mare zgomot cu descoperirile\nsale filologice pe care, cum am arătat, a căutat să le treacă şi\npeste frontieră.\nDl. Cihac a fost obligat ca să se ocupe de acele descoperiri;\nşi la ce revistă putea să se adreseze ca să răspundă d­lui Hasdeu?\nConvorbirile literare erau natural designate pentru aceasta.\nŞi atunci, într­o seară, dl. Negruzzi vine cu un articol al d­lui\nCihac intitulat: Câteva cercetări etimologice.\n*\nAm spus că articolele de filologie nu se citeau la „Junimea”,\nse considerau prea indigeste, mai ales când veneau de la Burlă\nsau de la un alt membru al „Junimei”.\nUn articol însă de dl. Cihac, care avea o reputaţie europeană,\nera cu totul altceva, mai ales când el era îndreptat în contra\ndeducţiilor filologice ale d­lui Hasdeu, duşmanul neîmpăcat al\n„Junimei”.\nÎntâi i­am ascultat cetirea cu deferenţa datorită penei unui\nom cu autoritate, pe urmă însă articolul a început a ne interesa\nprin el însuşi, şi dacă dl. Cihac ar fi pus pe lângă fond şi mai\nmultă sare, el ar fi stârnit chiar entuziasmul „Junimei”.\nDar filolog până în vârful unghiilor, dl. Cihac se mărginea\nîntr­un stil simplu, cu foarte puţine răutăţi şi foarte cuviincios,\nsă critice descoperirile d­lui Hasdeu în incursiunile sale în limba\ndacică, şi erorile d­lui Hasdeu ni s­au părut, nouă cel puţin, aşa\nde vădite, încât ele au atras aprobarea foarte caldă a întregei\nsocietăţi.\n*\nLucru fiind încă şi acuma interesant, voi insista puţin.\nMai întâi, de la început dl. Hasdeu punea ca temelie a cerce­\ntărilor sale nişte premise care puteau să­l rătăcească cu uşurinţă.\nLimba dacică este absolut necunoscută; afară de câteva nume\nproprii, care nu se ştie dacă şi ele sunt dacice, încolo nu a rămas\nnimic ca limbă de la acest popor.",
  "Cu ajutorul ştiinţei limbilor indo­europene nu poţi descoperi\no limbă din aceeaşi stirpă, care a dispărut cu desăvârşire. Prin\nurmare e greu, având un cuvânt în limba sanscrită şi în celelalte\nlimbi europeene, să poţi reconstitui cam cum acel cuvânt ar fi\ntrebuit să fie în limba dacică.\nE o metodă absolut îndrăzneaţă şi riscată pe care nici un\nsavant n­a îndrăznit s­o întrebuinţeze.\nDe aceea şi dl. Hasdeu n­a prea recurs la dânsa, măcar că­şi\narăta pe ici pe colo predilecţia d­sale.\nD­sa a adoptat o altă metodă tot aşa de riscată.\nDl. Hasdeu începe a pune trei criterii solide pentru recunoaşterea\nvorbelor dacice în limba română şi anume: orice cuvânt este dacic\ndacă îndeplineşte următoarele trei condiţii fundamentale:\n1) Când cuvântul nu este latin.\n2) Când nu s­a putut împrumuta de la nimeni dintre vecini.\n3) Când n­a existat nici într­o limbă de ale diverselor popoare\ncâte au cutreierat succesivaminte România în veacul de mijloc.\nVă puteţi închipui la ce rezultate puţin serioase se poate\najunge cu oarecare fantazie. Căci această metodă presupune o\nprofundă şi amănunţită cunoştinţă, nu numai de limbi care se\npot studia şi cunoaşte, dar de limbi care au dispărut sau care\ns­au transformat, astfel încât este cu neputinţă a lua rămăşiţele\nlor drept o bază solidă de cercetări filologice.\nÎn adevăr, una din condiţii se putea îndeplini, este pentru\nun savant foarte posibil ca să constate că un cuvânt oarecare\ndin limba românească nu are origină latină.\nE foarte cu greu, dar mai la urmă e posibil de stabilit dacă\nun cuvânt din limba română a fost sau nu a fost împrumutat\nde la vecinii care ne înconjoară.\nZic că e foarte greu, fiindcă nu avem numai vecini de aceeaşi\nlimbă, ci slavi cu o mulţime de dialecte care s­au modificat în\ncursul veacurilor, apoi unguri, germani, apoi turci, apoi tătari\netc., etc.\nCa aceasta a doua condiţie să poată fi îndeplinită, trebuie ca\nun filolog să cunoască în perfecţie limbile vecinilor noştri în\ncursul veacurilor, lucru la care nici dl. Hasdeu nu era în situaţie\nca să răspundă.\nDar fie, să admit că şi acest lucru se poate.",
  "Mă întreb însă cum e cu putinţă cuiva ca să fie în stare a\ncorespunde la a treia condiţie fundamentală, adică să cunoască\nlimba diverselor popoare care au cutreierat Europa în veacul de\nmijloc, popoare de toate originile şi de toate rasele, începând\ncu slavi, cu germani, cu rasele fino­tartare, reprezentate prin\nmai multe popoare etc., etc.?\nŞi nefiind nimeni în stare de a cunoaşte limba vorbită într­un\nmoment dat a acelor popoare, fiindcă pentru unele au rămas\nurme puţine, pentru altele deloc, atunci mă întreb cum îi era\ncu putinţă d­lui Hasdeu ca să îndeplinească această condiţie?\nŞi atunci premisele pe care singur le stabilea nefiindu­i\nposibil de a le îndeplini, rezultatul cercetărilor nu putea să fie\ndeloc des coperirea limbei dacice, căci, mai repet, o limbă nu se\ndescoperă prin deducţii ci prin găsirea urmelor ei, ceea ce nu\nera cazul.\nDl. Cihac o ia încetişor în polemica d­sale cu dl. Hasdeu.\nDl. Hasdeu descoperă şi mustră în operile sale în care se ocupă cu\npredilecţie de etimologie, cu un ton cam hotărâtor, greşelile făcute,\ndupă d­nealui, de unii şi alţi păcătoşi muritori.\nApoi începe.\nCum am spus, dl. Hasdeu în cercetările sale descoperise o\nmulţime de cuvinte dacice precum: stejar, paroari, ţarină, malai,\nstruguri, ravac, aceste cu privire la agricultură şi la vinicultură.\nŞi lucru curios. După regula care o stabilise d­sa, numai când\nn­ar fi găsit cuvântul într­o limbă vecină, străină, ar mai fi fost\nîndreptăţit ca să­l facă curat dacic. Curiosul era însă că toate\naceste cuvinte existau în limbile popoarelor care ne înconjură\nşi cu toate astea dl. Hasdeu le nesocotea şi, sărind câteva mii\nde ani, le dă origină dacică.\nDl. Cihac începea prin a face reflexia următoare: o origină\ncurat dacică a vreunui cuvânt este încă până acuma cel puţin o\nproblemă de dezlegat.\nApoi cu foarte mare modestie găsea că cuvântul stejer este\nacelaşi cuvânt cu stejar, copacul, şi au o origină comună din\nvechea limbă slavonă.\nAcelaşi lucru cu cuvântul malai, mei, porumb, un cuvânt pur\nslav.",
  "*\nO filologie nostimă a d­lui Hasdeu e a cuvântului ravac,\nmustul care se scurge fără a fi călcat.\nAcest cuvânt dă ocazie d­lui Hasdeu de dezvoltări savante şi\ncomplicate filologice. Îl găseşte, ce e drept, la sârbi, dar susţine\ncă sârbii l­au luat de la români. Deci iată un cuvânt care nu se\ngăseşte în nici o limbă modernă. Prin urmare, origina dacică a\nacestui cuvânt nu mai face nici o îndoială pentru dl. Hasdeu.\nDl. Cihac, cu o modestie în adevăr creştină, fără a căuta aşa\nde departe origina acestui cuvânt, găseşte că în turceşte există\ncuvântul care însemnează miere lichidă, miere care curge.\nVă puteţi închipui ce haz am făcut noi de etimologiile savante\nale d­lui Hasdeu, pe care d­l Cihac nici nu le dovedea că sunt\nde curată fantazie, de vreme ce cuvintele pe care le descoperea\nca fiind dacice erau cuvinte sau slavice sau turceşti sau, lucru\nmai surprinzător, cuvinte de origină latină!\n*\nConcepţiile aprioristice totdeauna au jucat multe feste savan­\nţilor. Şi una din ştiinţele în care fantazia poate să joace mare\nrol este filologia, împreună cu toate acele care se ocupă de\ncercetări arheologice, numismatice şi aşa mai departe.\nCine nu ştie că astăzi este o industrie întreagă acea a vaselor\naşa­numite vechi, a monezilor milenare, a tezaurelor din timpul\nsciţilor?\nSunt fabrici clandestine care se ocupă cu fabricarea de vase\nîn stil vechi, cu imitaţii de monede şi cu alte rămăşiţe arheologice.\nSavanţii, în dorul de a descoperi, cad orbeşte în cursa şarla­\ntanilor şi nu numai că se lasă a fi exploataţi băneşte, dar se fac\nchiar de râs, discreditând ştiinţa pe care o reprezintă.\nSunt unele păcălituri clasice, care au făcut epocă.\nAcuma câţiva ani Academiei din Berlin i se supusese o medalie\nde aur cu literile şterse, găsită la Neapole, iar descoperitorul\ndovedea cu un volum întreg, scris şi publicat, că acea medalie\ndatează din timpul tiranilor greci, care ocupase sudul Italiei\nmult înainte de înfiinţarea Romei; savantul fixa epoca şi preciza\nchiar numele tiranului. Academia i­a făcut omagii pentru această\ndescoperire, iar gazetele nemţeşti au ridicat în nouri profunditatea",
  "cercetărilor spiritului german, aruncând cu această ocazie câteva\nsăgeţi asupra spiritului superficial şi uşor a savanţilor francezi.\nDe atunci nu ieşea o carte germană care să nu înceapă prin\ncuvintele: numismatica este o ştiinţă germană.\nCe se întâmplă? Nu trecură doi ani sau trei de când Academia\ndin Berlin consacrase descoperirea savantului cel cu medalia şi\nse dovedi clar ca lumina zilei că acea medalie data de la ocupa­\nţiunea Italiei de Bonaparte, iar un numismat francez arătă încă\nun exemplar identic pe care se pot vedea foarte lisibil inscripţia\nşi data chiar.\nVenise de astă dată rândul savanţilor francezi ca să râdă de\npăcălitură, iar Academia din Berlin n­a mai zis nici un cuvânt.\nAsemenea păcălituri au devenit astăzi frecvente. Ele au fost\nutilizate cu mult haz pe scenă.\nLabiche, mi se pare, în scena sa La Leçon de grammaire – nu­mi\naduc aminte bine – a făcut să râdă două generaţii cu următoarea\ntemă nostimă:\nO servitoare foarte neghibace strica farfuriile şi altă veselă,\nmai în toate zilele. Ca să nu fie nevoită să plătească stricăciunile,\nse înţelesese cu feciorul şi îngropau în fundul grădinei destul\nde adânc rămăşiţele şi hârburile.\nStăpânul era un savant arheolog, ocupat cu tot felul de desco­\nperiri în această ştiinţă aşa de pozitivă. Trece câtva timp şi un\nglumeţ care­i exploata slăbiciunea, căci după oarecare date ce\nare, el crede că pe locul grădinei a trebuit să fie o parte din\nforul roman.\nSavantul începe a face săpături şi la un metru adâncime dă\npeste nişte vase stricate şi hârburi.\nEra să înnebunească de bucurie. Desigur că dăduse peste\npoterie1 romană.\nVasăzică romanii aveau şi ei farfurii de porţelană fină, mai\nfină decât poteria modernă cu care seamănă ca două picături de\napă. Iată o descoperire care are să­l stabilească pentru totdeauna\nîn lumea învăţată; nimeni până acuma nu dăduse peste specimene\nde poterie care să vorbească prin ea însăşi; fiecărui hârb îi puse\nun nume latin, adăugându­şi numele său propriu.\nCe se întâmplă: servitoarea stricase şi oarecare vas foarte\nnecesar în odaia de culcare şi îl ascunsese în pământ. Aceasta\nera prea mult.\n1. Ceramică (fr.).",
  "Savantul ştia până atunci că romanii nu se serveau de aseme­\nnea vas indispensabil la moderni. Ce să fie acel vas? se întreba.\nLa ce servea strămoşilor? Ce nume să­i dea? O idee genială îi\ntrecu prin cap, el îl boteză cu numele de lacrimator!\n*\nÎn filologie, care este o ştiinţă de deducţie pe temă de cuvinte\niar nu de lucruri, este greu ca să prinzi pe un filolog în cazuri\nde asemenea flagrante delicte. Dar şi ea face multe surprinderi\nsavanţilor. Aşa îţi vine în minte o deducţie filologică, te gândeşti\nla dânsa şi cu cât te gândeşti cu atât ea îţi pare mai sigură, este\nîntocmai ca un cui, cu cât îl baţi cu atât intră mai tare în părete,\nlucru ia caracterul siguranţei absolute, nu te mai gândeşti la\nnici o altă posibilitate etimologică, îl prezinţi publicului cu sigu­\nranţa cam provocătoare pentru ceilalţi bieţi filologi care n­au\navut pătrunderea să găsească un lucru aşa de sigur.\nAşa s­a întâmplat d­lui Hasdeu, de exemplu cu cuvântul\nravac. D­sa îl găseşte la sârbi, dar numai la sârbi, nu şi în celelalte\nlimbi slavice. Prin urmare, nefiind cuvântul decât numai la români,\ntrebuie să fie o moştenire de la daci.\nCălăuzit de această idee, se repede imediat la dialectul albanez\nunde găseşte un cuvânt rruvan, viţă, apoi mai găseşte genealogia\ncuvântului în tracicul rav, a geme. Apoi dl. Hasdeu zice, de\nvreme ce cuvântul rav însemnează a geme, cel care geme şi\nplânge, iar ideea de a plânge deşteaptă pe cealaltă de a curge, iar\nideea de a curge naşte noţiunea de umed.\nIată deci cuvântul românesc ravac, must care curge, derivând\nîn linie dreaptă de la daci.\nEi? Cum să combaţi o asemenea etimologie? Imposibil pe\ncalea deducţiei etimologice în care există aşa de mult arbitrar\nşi fantazie.\nIată­l pe dl. Hasdeu inexpugnabil în deducţia cuvântului ravac,\ncând... dl. Cihac găseşte în limba turcească cuvântul ravac aievea,\ncu semnificaţia aproape a cuvântului nostru, şi toată clădirea\nsavantă a d­lui Hasdeu cade la pământ cu dacismul ei cu tot.\nCazul d­lui Hasdeu cu pretinsa descoperire a limbei dacice\neste destul de interesant încât trebuie să mai insist asupra lui.\nDacii, poporul care locuia când legiunile romane au cucerit\naceste părţi, au jucat mare rol în timpurile moderne în preocu­\nparea noastră, un fel de rol de nălucă, un spirit ca toate spiritele,",
  "invizibil, dar pe care superstiţioşii când îl văd aievea, când el\ndispare ca prin farmec.\nAşa am avut, la sfârşitul veacului al XVIII­lea şi la începutul\ncelui al XIX­lea, nevoie ca dacii să nu fi lăsat nici o urmă în\nlimba, tradiţia şi istoria noastră, aveam nevoie să fim romani,\ncuraţi romani, un interes pur politic în scop de a ne putea apăra\nmai bine pământul şi naţionalitatea.\nŞi atunci noi, prin istoricii noştri autorizaţi, am fabricat şi o\nteorie ad­hoc, după care Traian cucerind Dacia a stârpit până şi\npe cel din urmă dac şi a dat spre locuire legiunilor şi coloniilor\nromane un pământ pustiu, unde nu se afla o fiinţă vie.\nCu dacii a căror istorie e problematică am putut uza în mod\naşa de sumar.\nDar cu popoarele care au venit peste noi, după ce am ocupat\nDacia prin cucerire, nu puteam să procedăm tot astfel. Goţii,\nslavii, hunii, tătarii etc. sunt popoare de care istoricii contimporani\nvorbesc pe lung şi pe larg, nu­i poţi suprima cu o trăsătură de\ncondeiu de pe pământul Daciei.\nŞi atunci am inventat o teorie naivă prin simplicitatea ei.\nN­am negat faptul, dar am negat contactul nostru cu acele\npopoare, printr­un subterfugiu adorabil: am susţinut că acele\npopoare în trecerea lor au locuit la câmp, iar noi cu toţii am\nstat închişi în munţi.\nAstfel am scăpat puritatea rasei noastre de descendenţi direcţi\nşi nemestecaţi ai romanilor.\nCu moravurile şi tradiţiile poporului eram în largul nostru, era\ndestul să afirmăm că ele sunt toate romane, discuţia era închisă.\nCu limba, puriştii noştri au întâmpinat mai multe dificultăţi,\ncăci vădit că şi ei recunoşteau in petto că limba noastră conţine\no mulţime de cuvinte străine.\nNeputând ataca drept în faţă această chestie, ei au căutat să\no înconjure. Aşa filologii noştri de pe atunci au început a latiniza\ntoate cuvintele slave care se pretau la această operă naivă, rămâneau\nînsă un număr considerabil care erau ireductibile pe această cale.\nAtunci istoricii şi filologii noştri s­au hotărât să facă o amputaţie\nradicală, ei au suprimat pur şi simplu din limbă toate cuvintele\nslave sau de altă origină care îi încurcau. Dar nici această operaţie\nchirurgicală nu stârpea microbul străinismului. În dispe rare de\ncauză ei au fost nevoiţi ca să admită un număr oarecare de cuvinte\nstrăine, dar le­au dat o explicaţie ad­hoc, salvatoare teoriei pe\ncare o clădise. Ei au susţinut: da, sunt cuvinte străine în limba",
  "noastră, dar aceste cuvinte sunt introduse în timpurile cu totul\nnouă a istoriei noastre, sunt introduse în veacul al XVIII­lea,\ncel mult în a doua parte a veacului al XVII­lea, din cauza con­\ntactului nostru modern cu popoarele vecine.\nSe înţelege că asemenea teorie nu se poate susţinea mult\ntimp. Buna credinţă, ştiinţa cea mai elementară filologică, cunoş­\ntinţele cele mai simple istorice protestau, protesta chiar bunul­simţ.\nDe altă parte, situaţia noastră politică ca stat şi ca naţionalitate\nîmbunătăţindu­se, teoria puristă romană nu mai avea o impor­\ntanţă capitală.\nVin apoi filologii mari europeni, printre cei dintâi Ditz, care\ncu toţii recunosc fără nici o dificultate tulpina romană a limbei\nnoastre, iar în gramaticile comparate a limbilor de origină latină\nîncepem a figura în mod curent alăturea cu limbile neo­latine.\n*\nO reacţiune trebuia să se facă şi s­a făcut.\n„Junimea” în această chestie a servit de intermediar, luptând\npentru limba veche condamnată şi admiţând toate neologismele\nnecesare pentru viaţa unei limbi.\nŞi cu această ocazie istoricii noştri au început din nou cer­\ncetări asupra legendarului popor dacic care a locuit în aceste\npărţi, iar cercetările erau inspirate de bunăvoinţa şi de sinceritatea\nde a afla în adevăr în mod serios ce a fost acel popor şi ce ne­a\nrămas de la dânsul măcar ca urme.\nAceasta este a doua fază a filosofiei istoriei noastre moderne.\nŞi atunci am asistat, cum am spus, la cercetări a istoriei\ndacilor nu din punct de vedere a cucerirei romanilor, ci din punct\nde vedere a vieţei proprie a acelui popor şi, mai cu seamă, în\nraport cu noi românii, urmaşii teritoriali ai lor.\nAm repudiat teoria puristă a neamestecului nostru atât cu\ndacii, cât şi posterior cu popoarele năvălitoare, ne­am pus cu\nalte cuvinte pe adevăratul teren istoric şi filologic, pe care n­ar\nfi trebuit să­l părăsim un singur moment.\nÎn această lucrare doi oameni au contribuit mult. A contribuit\ndl. Cihac cu dicţionarele sale filologice, unul stabilind cuvintele\nde origină latină din limbă, celălalt stabilind cuvintele străine\ndin diferitele origini. A contribuit dl. Hasdeu, care atât prin\ncunoştinţele sale istorice, cât şi prin cele a limbelor slavice, a\ncăutat a face partea elementului slav în limba noastră precum",
  "şi a reconstitui, după tot felul de izvoare, existenţa şi istoria\ndacilor, pe cât e cu putinţă.\n*\nDacă s­ar fi oprit aici dl. Hasdeu, nimeni n­ar fi avut de obiectat\nnimic, ci din contră toată lumea i­ar fi fost recunoscătoare.\nDar a fost în natura d­lui Hasdeu, a acestui om de o inteligenţă\nextraordinară şi de o cultură vastă, ca să nu se poată opri nici­\nodată la timp în cercetările sale.\nDl. Hasdeu a fost un pasionat în cercetările sale ştiinţifice,\nun pasionat în toată puterea cuvântului şi, ca orice pasionat,\nun gelos, un exclusivist, care a voit ca ştiinţa, întreaga ştiinţă\nsă fie a sa, numai a sa, şi nimărui altuia chiar o mică părticică.\nAcest temperament pasionat l­a făcut pe dl. Hasdeu câteodată\nsă greşească, să treacă peste scop şi peste ţintă şi să se rătăcească\nîn necunoscut, câteodată în fantazie.\n*\nÎn adevăr, neputând să stabilească mare lucru pe calea cerce­\ntărilor istorice despre urmele dacilor în viaţa poporului nostru,\nacest lucru l­a contrariat.\nDl. Hasdeu a trebuit să­şi zică cu drept cuvânt: Nu se poate\nca dacii să nu fi lăsat urme în viaţa poporului nostru, căci în\ntimpul cucerirei a fost un popor, dacii; explicarea cu distrugerea\nlui complectă e o fabulă, pe care nici copiii nu o mai cred astăzi.\nCe urme a lăsat deci acel popor în noua formaţiune latină a\ncuceritorilor lui?\nZic că a putut să­şi facă cu drept cuvânt această întrebare,\ndar iarăşi era dator ca să­şi mai puie o întrebare, fără preocupări\na priori, şi să­şi zică: vădit că au trebuit coloniştii să fie în contact\ncu dacii şi să influenţeze nu numai romanii asupra dacilor, lucru\nabsolut necontestat, dovedit în zeci de ocazii de asemenea natură,\ndar şi dacii să aibă o oarecare influenţă asupra romanilor?\nDl. Hasdeu însă nu trebuia să piardă din vedere că influenţa\ndacilor nu a putut să fie mare, faţă cu un popor superior ca cel\nlatin, şi că acea influenţă este greu de găsit după 1 800 de ani,\nîn parcursul cărora au trecut zeci de popoare lăsând urme mai\nproaspete, ştergând prin urmare pe cele vechi, slabe şi, mai cu\nseamă, trăind noi românii într­un ocean de popoare slave.",
  "Această întrebare nu şi­a pus­o dl. Hasdeu, ci a voit cu orice\npreţ pe calea filologică să găsească urme dacice.\nDl. Cihac se însărcinează ca să­i dovedească că se înşală, şi\ncu dl. Cihac filologi reputaţi europeni.\nDiscipolii şi admiratorii d­lui Hasdeu faţă cu descoperirile\ndacice pe care le făcuse şi de care nimeni nu îndrăznise să se\nocupe în ţară, fiindcă ele treceau peste capetele filologilor noştri,\nfăceau din această lipsă şi mai multe merite maistrului.\nDl. Tocilescu, nu­mi aduc aminte în ce gazetă, ne persifla scriind.\nDe ce nu vă ocupaţi de studiile filologice ale d­lui Hasdeu? Pentru\ncă nu sunteţi nici măcar în stare. Numai savanţii Europei se ocupă\nde descoperirile d­sale, care fac onoare ţărei.\nE drept că filologii europeni s­au ocupat de descoperirile\nd­lui Hasdeu, dar nu tocmai în mod favorabil.\nNici un savant nu i­a aprobat metoda de cercetări, felul deri­\nvaţiilor şi descoperirilor sale etimologice.\nLaude câte voiţi pentru autor şi ingeniozitatea sa, mai cu\nseamă ingeniozitate, încolo cele mai exprese rezerve.\nIată cum cunoscutul filolog Hugo Schuchardt se exprimă:\nDl. Hasdeu, zice dl. Schuchardt, îmbrăţişează un fel de cercetări cu\nun interes foarte deosebit, adică deducerea cuvintelor române din\nlimba dacică. Monumente dacice nefiindu­ne păstrate, trebuie fireşte\nsă cercetăm alte limbi indo­germane. Unde putem alătura limba\nalbaneză cu limba română, nu ne punem a urmări pe dl. Hasdeu,\niar unde ne lipseşte cuvântul albanez, pierdem orişicare temei şi\ndezlegarea e mai mult decât grea, ea este chiar periculoasă, ori cu\ncâtă agerime a minţei şi erudiţiei dl. Hasdeu se va înzestra.\nIlustrul savant german ocupându­se şi de Istoria criticei a\nromânilor, această vastă lucrare a d­lui Hasdeu, îi amintea şi\nproverbul italian:\n„Chi più abraccia, meno stringe”1.\nIară ilustrul slavist Miclosich, ocupându­se tot de dl. Hasdeu,\nzice: „Socotim că a greşit şi alăturarea cuvintelor româneşti cu\ncuvinte înrudite primitive, dacă împrumutarea nu s­a făcut din\nlimba relativă”.\n1. Cine îmbrăţişează mai mult strânge mai puţin (it.).",
  "*\nÎn adevăr, marea greşeală a d­lui Hasdeu consista în faptul\ncă se silea să deducă un cuvânt din limba română de­a dreptul\ndin limba sanscrită sau persiană, iar câteodată dintr­o limbă\nabsolut necunoscută, cea traco­dacică.\nCe făcea dl. Hasdeu în cercetările sale etimologice?\nLua cuvintele privitoare la păstorie la români, de exemplu\nlua cuvântul cioban, pe urmă baci, stână, brânză, urdă, traistă, dulău,\nturcă, ţol etc., şi alte cuvinte precum a ademeni, şi le scotea că\nsunt cuvinte dacice, rămase în limba noastră de la poporul dacic,\nşi dovedea aşa­zisul dacism al acestor cuvinte, comparându­le\ncu cuvinte din limba persă, sanscrită, tracică.\nAşa cuvântul cioban, dl. Hasdeu constata că nu­l găseşte în\nnici o limbă învecinată sârbă, turcească etc.; noi deci avem pe\ncioban, zicea autorul, ca rest strămoşesc de la daci şi de la epiroţi,\ndovadă aducea pe cuvântul şuban, cuvânt persian ciuban.\nIată cuvântul nostru cioban dovedit că l­am moştenit de la\ndaci şi traci, care erau fraţi cu perşii.\nCu mijlocul acesta dl. Hasdeu făcea ca vânătorii iscusiţi dublă\nlovitură, căci întâi descoperea etimologia cuvântului cioban şi al\ndoilea descoperea şi o limbă necunoscută, traco­dacică.\nDl. Cihac, foarte modest, descoperea că cuvântul cioban există\nîn toate limbile învecinate, că există şi la sârbi şi la turci şi la\npoloni, şi arată că cuvântul există cu accepţiunea lui de păstor;\nîn special deşi cuvântul este turcesc, însă arată că noi l­am\nintrodus prin canalul slavilor din cea mai adâncă vechime.\nDe unde deducea dl. Hasdeu cuvântul de baci? Iar din limba\ntracico­persiană (persiană merge, dar tracică de unde!), şi dovadă\ncă se trage cuvântul din limba tracică este că găsim un prototip\narian bhakta, servitor devotat.\nApoi conchidea dl. Hasdeu zicând că dovadă că etimologia d­sale\ne bună e că în ramura turanico­fineză şi în ramura turanico­\ntartarică cu care limba maghiară are multe elemente comune\ncuvântul baci nu există cu nici un înţeles.\nNoi înainte de a publica dl. Cihac critica sa eram foarte\nperplexi faţă cu aceste descoperiri. Ne întrebam: de unde poate\nşti dl. Hasdeu că în ramura turanico­fineză şi turanico­tartară\nnu există acest cuvânt cu nici un înţeles? Aceasta presupune că\ndl. Hasdeu sau cunoştea perfect aceste două trunchiuri de limbi",
  "sau făcea o afirmaţie gratuită, fiind sigur mai de înainte că noi\nnu putem să­l controlăm.\nVine dl. Cihac şi cu duhul blândeţei arată că cuvântul de baci\nexistă şi în ramura turanico­fineză şi în ramura turanico­tartară,\ncă la unguri cuvântul bacs înseamnă cioban şi chiar întâiul cioban\nde la stână, că el există şi la turci şi la tătari şi la bulgari şi la\nsârbi şi la ruteni şi la poloni. Ba mai adauge, cu foarte multă\ndreptate, dl. Cihac că cuvintele de bade, bădiţă, bădică sunt strâns\nlegate cu cuvântul de baci.\nMai citez o etimologie de a d­lui Hasdeu.\nCuvântul de stână este un pur tracism, este zendicul ctana şi\nnumai sârbii îl au cuvântul probabil împrumutat de la noi.\nIar dl. Cihac are aerul de a­i spune: Ce­ţi trudeşti capul cu etimo­\nlogii fantaziste, cuvântul de stână derivă de la vechiul slav stana\nşi nu­l găseşti numai la sârbi, îl găseşti şi la poloni, la unguri etc.\n*\nAcum cred că cetitorii înţeleg care era metoda după care dl.\nHasdeu a făcut descoperirile sale etimologice.\nToate cuvintele, dar absolut toate cuvintele pe care d­sa le\ngăseşte de origină dacă, în realitate le găsim la popoarele încon­\njurătoare. Fiindcă însă această aflare în limba popoarelor vecine\nîl încurca pe dl. Hasdeu, d­sa începea prin a afirma că acele\ncuvinte nu se găsesc la popoarele vecine.\nDe unde să le fi luat deci românii? Evident că de la daci sau\ntraci.\nCând însă un cuvânt era prea cunoscut ca găsindu­se la un\npopor vecin, atunci dl. Hasdeu afirma că acel cuvânt numai la\nacel popor se află, de exemplu la sârbi, iar nu şi la celelalte\npopoare slave, şi atunci conchidea că sârbii l­au luat de la noi,\niar noi de la daci şi traci.\nMeritul d­lui Cihac a fost că ne­a arătat nouă, care nu cunoş­\nteam limbile slave precum şi pe cea turcă sau maghiară, că toate,\ndar absolut toate cuvintele pretinse dacice sunt cuvinte împru­\nmutate de noi de la turci, maghiari, poloni etc.\nNu era o chestie de deducţie filologică, care chestie separă\npe cei mai iluştri filologi, unii admiţând o derivaţie, alţii nu,\naici era pur şi simplu vorba de cuvinte a căror etimologie nimeni\nn­o contesta, cuvinte luate de la vecinii noştri pe întregul mai\nfără nici o modificaţie.",
  "Era prea mult.\nAm făcut mare haz în critica d­lui Cihac, când acest savant\ndovedeşte că, după deducţiile etimologice ale d­lui Hasdeu, capra\ndevine cerb, iar oaia se metamorfozează în cal.\nV\nUn studiu numismatic al d­lui Sturdza\nM­apropii de sfârşitul acestor amintiri, căci pe la începutul\nanului 1875 am plecat la Paris ca bursier al statului, ca să urmez\nstudiile de filologie a limbilor romanice, împreună cu Alex.\nLambrior.\nTrimiterea lui Lambrior şi a mea la Paris, de dl. Maiorescu,\nministru de instrucţie, a constituit pe atunci, în urma polemicilor\nşi luptelor literare ce avusese loc între „Junimea” şi Bucureşti,\nun adevărat scandal de cel mai patentat favoritism!!!\nCum s­au schimbat timpurile de­atunci!\nIată un ministru de instrucţie, dl. Maiorescu, care acordă\ndouă burse la doi tineri, cari oricum tot dovedise oarecare apti­\ntudini şi oarecare sârguinţă. Lambrior şi cu mine aveam cel\npuţin un merit, eram băieţi muncitori şi sârguitori şi dovedisem\ncă preocupaţia noastră era îndreptată înspre studiu.\nPrin urmare, când dl. Maiorescu ne acordă burse, nimeni nu\nputea să­l acuze serios că face act de favoritism.\nFăceam în adevăr parte din „Junimea”, dar acesta era poate\nun argument în favoarea măsurei d­lui Maiorescu, de vreme ce\nnumai prin mijlocul „Junimei” ministrul instrucţiei avusese ocazie\na ne aprecia, greşit sau nu, este o altă chestie.\nŞi dl. Maiorescu duce sentimentul de scrupul aşa de departe,\nîncât nu crede ca să ne trimeată numai pe noi în străinătate, ci\nmai alege încă doi tineri din lagărul literar opus, pe d­nii Tocilescu\nşi G. Demetrie Teodorescu.\nŞi cu toate aceste, câtă vorbă şi scandal s­a făcut prin presa\nliberală de atunci cu privire la trimeterea noastră la Paris.\nNoi, de la „Junimea”, treceam de conservatori, indiferent de\nideile noastre personale. Aşa eu eram conservator după eticheta",
  "literară, măcar că nu făcusem niciodată politică conservatoare şi\nnu aveam idei conservatoare. Din contră, direcţia în care mă ocupa­\nsem mă făcea să mă depărtez de liberali, dar pentru a­i întrece\nîn convingeri şi a­i considera de multe ori ca pe nişte reacţionari.\nDin contră, tot pentru aceleaşi motive de formă, şcoala literară\ndin Bucureşti trecea drept liberală şi cu multă dreptate. Toţi\nfruntaşii cu care avuse „Junimea” polemici erau liberali sau aveau\ntendinţe liberale.\nAşa pentru a nu cita decât pe d­nii Ureche, Petru Grădişteanu,\nPantazi Ghica, aceştia erau liberali; Pantazi Ghica era colaborator\nmi se pare la ziarul Românul, iar dl. P. Grădişteanu se convertise\nla liberalism, în care idei a rămas până în ziua de astăzi.\nŞi cu toate aceste, trimeterea în acelaşi timp în străinătate\na d­lor Tocilescu şi Teodorescu nu a dezarmat opoziţia de atunci,\ncum se ştie de altmintrelea că opoziţiile nu dezarmează niciodată\ncând au nevoie să nu dezarmeze.\nCeea ce e adevărat e că pe la începutul anului 1875 am părăsit\nşedinţele „Junimei”, aşa că amintirile mele nu merg mai departe;\neste o soluţie de continuitate până la 1879, când m­am reîntors.\n*\nMi­aduc foarte bine aminte de ultima şedinţă a „Junimei”,\nfiindcă ea a fost ocupată de studii care pe atunci mă atrăgeau.\nÎn acea seară dl. Alex. Xenopol vine cu o mică dare de seamă,\ncu o recenziune cum se zicea pe atunci, asupra unui opuscul\nde dl. Dimitrie A. Sturdza, asupra medaliilor principatelor române,\nMoldova şi Valahia.\nDl. Sturdza nu era un necunoscut pentru „Junimea”. Cu altă\nocazie am arătat cum că d­sa chiar cercase a deveni frecventatorul\nacestei societăţi literare. A venit de câteva ori la „Junimea”, dar\nnu a putut să se obicinuiască cu tonul liber, cu obiceiurile cam\ndestrăbălate ale unei societăţi fără prezident, fără secretar, în\ncare de multe ori se spuneau o mulţime de lucruri sărate şi\nchiar pipărate cu ocazia discuţiilor, fără a cădea cu toate aceste\nconversaţia în pornografie.\nDar sunt urechi care se deprind cu greu la glume libere şi\nmai cu seamă sunt caractere cărora le repugnă apucăturile libere\nşi dl. Sturdza a fost din tinereţe una din asemenea naturi.\nCu toate îndemnurile de a mai reveni, d­sa s­a mărginit a mai\ncolabora din când în când şi din depărtare la Convorbiri literare, a",
  "primit să facă parte dintre conferenţiarii prelegerilor populare ale\n„Junimei”, dar în ruptul capului n­a mai pus piciorul la „Junimea”.\n*\nÎn seara de care vorbesc, dl. Xenopol venea cu o mică dare\nde seamă, cum am spus, a cercetărilor numismatice ale d­lui\nSturdza, scrisă în nemţeşte şi publicată la Viena.\nUnul din caracudă întrebă:\n— De ce dl. Sturdza şi­a publicat studiul în nemţeşte şi l­a\ntipărit la Viena?\n— Romane, răspunde dl. Pogor, dar nu înţelegi că studii de\nasemenea natură nu se pot publica în româneşte? Cine se ocupă\nla noi de asemenea chestii şi pe cine ele interesează? Tu crezi că\ndacă Sturdza şi­ar fi publicat broşura în româneşte aş fi cetit­o?\nÎn adevăr, nici astăzi numismatica nu e o ştiinţă răspândită\nşi dacă i s­a dat dezvoltare, tot d­lui Sturdza lucru se datoreşte,\ncăci ca membru şi secretar al Academiei, de ani şi de ani lucrează\nîncurajând pe cei care s­au consacrat studiului numismaticei şi\nadunând o colecţie la Academie demnă în adevăr de o asemenea\ninstituţie.\nÎn opusculul citat, dl. Xenopol ne arăta că dl. Sturdza descope­\nrise un domn nou al Moldovei, necunoscut în cronologia stabilită\npână atunci, un oarecare Bogdan, care a domnit înainte de Bogdan\nîntemeietorul principatului Moldovei, cu care nu trebuie să se\nconfunde, de asemenea nici cu Bogdan fiul lui Ştefan.\n— Ei, şi ce­mi pasă mie, a strigat dl. Pogor, dacă a mai fost\nun domn în Moldova, Bogdan? Ce a făcut acel domn, ce urme\na lăsat în istorie? Descoperirea d­lui Sturdza, departe de a avea\nvreun interes, o pot califica ca faptă rea, fiindcă ea contribuie\nca să mai încarce degeaba mintea copiilor în şcoală.\nDe aici discuţii.\nUltima şedinţă\nE ultima şedinţă la care am participat înainte de a pleca în\nstrăinătate; era prin ianuarie.\nTotdeauna în această lună se regulau prelegerile populare\ncare stereotip aveau o dată fixă, ele începeau prin fevruarie,",
  "aproape o dată cu postul cel mare, continuau în toate duminicile\npostului şi sfârşeau în duminica Floriilor.\nMare discuţie asupra subiectelor de prelegeri.\nCum am spus şi altă dată, discuţia începea prin a trata chestia\ndacă prelegerile trebuie să aibă toate o singură idee, dezvoltată\ndin punct de vedere deosebit, sau trebuie să domineze variaţia\nde subiecte.\nSe înţelege că într­o societate unde tradiţia era respectată,\nunitatea subiectului ieşea triumfătoare, măcar că ideea contrară,\nadică a variaţiei, câştiga din ce în ce mai mulţi partizani.\nNimic mai nostim decât şedinţele în care se fixau subiectele\nprelegerilor populare.\nTrebuie să spun că dl. Iacob Negruzzi ne înştiinţa cu o săptă­\nmână înainte, aşa ca să avem timpul fiecare ca să ne gândim la\nvreun subiect.\nMulţi se gândeau serios şi veneau cu subiecte extraordinare,\ncare produceau râsul societăţii, alţii măcar că se gândise la acest\nlucru, voiau să treacă drept improvizatori, şi dacă îi întreba\ncineva ce părere au, răspundeau în mod neglijent că nici nu s­au\nocupat de acest lucru, iar în mijlocul discuţiei deodată, ca loviţi\nde inspiraţie, propuneau o serie de subiecte care miroseau de\ndeparte a fi fost preparate.\nPrintre aceştia era şi dl. Alex. Xenopol.\nLambrior şi cu mine ne sfătuisem ce subiect să se trateze la\nprelegerile populare, căci nu ştiam sigur dacă vom pleca la Paris\nînainte de Paşti sau după, şi căzusem de acord asupra unui\nsubiect, dacă voiţi banal, dar care denotă preocuparea direcţiei\nîn care noi scrisesem în Convorbiri literare.\nDe aceea, îndată ce s­a deschis discuţia asupra prelegerilor,\nLambrior a propus ca subiect: Diferitele înrâuriri asupra poporului\nromân.\n— Care influenţe, întreabă Pogor. Influenţele pe care poporul\nromân le­a suferit de la aşezarea lui în Dacia?\n— Nu, am replicat eu, dar să nu credeţi că acest subiect n­ar\nfi extrem de interesant şi de original. În adevăr, cât n­am da noi\nca să putem face o serie de prelegeri asupra influenţei dacilor,\ninfluenţa goţilor, influenţa mongolo­tatară, influenţa slavă etc.\nDar acest lucru nu se poate.\n— Când propun diferite înrâuriri, mă gândesc la înrâuririle\ndin timpurile istorice cunoscute, care au lăsat urme ce se pot",
  "dovedi, adaugă Lambrior. Prin urmare, prelegerile vor începe cu\ninfluenţa bizantină.\n— Dar pe cea slavonă unde o laşi?\n— Nu o las nicăierea, din contra, o pun înaintea celei bizantine.\n— Alte influenţe care? întreabă dl. Negruzzi.\n— Influenţa fanariotă, spune Vârgolici.\n— Ei, şi pe urmă?\n— Pe urmă cea rusească şi turcească.\n— Dar unde lăsaţi influenţa austriacă, adaugă Eminescu. Eu\naş avea lucruri interesante de spus.\n— Foarte bine, fie şi influenţa austriacă.\nAtunci dl. Negruzzi ia cuvântul şi zice:\n— D­lor, ne cam rătăcim; dacă e vorba să tratăm de influenţa\nrusească şi turcească, atunci trebuie să vorbim şi de cea polonă\nşi de cea ungară şi ne­ar trebui vreo douăzeci de duminici şi mai\ncu seamă vreo douăzeci de oratori, ceea ce e foarte greu de găsit,\ncum ştiţi. Să ne mulţumim deci numai cu câteva influenţe. Aşa\nPanu poate să ţie o conferinţă de influenţa slavonă, o men ţinem\nîn program; Lambrior poate vorbi de influenţa fanariotă, Eminescu\nspune că are ceva de zis de influenţa austriacă. Cine are însă să\nvorbească de influenţa bizantină?\n— Eu, zise cu timiditate Verussi. Influenţa bizantină în pictură,\nîn arhitectură şi în genere în arte este foarte mare.\nVerussi era pictor.\n— Haide, să fie, zice din nou dl. Negruzzi. Dar observaţi că\npână acum sunt numai patru influenţe pentru care s­au găsit\npatru oratori şi ştiţi d­lor că ne trebuie şapte prelegeri pentru\ncele şapte duminici din post? Mai ia cineva vreo influenţă? Pogor,\nia şi tu influenţa franceză, ce dracu! Măcar atâta lucru fă...\n— Bine, iau eu atunci influenţa franceză, răspunse Pogor.\n— Dar şi cu influenţa franceză nu s­au făcut decât cinci pre­\nlegeri, observă Tasu.\n— Bine, Tasule, îi zice dl. Negruzzi, dar nu ştii că Maiorescu\na inventat o prelegere: Privire teoretică, cu care se începe seria?\nNu ştii, de asemenea, că tot el a mai inventat o prelegere la urmă\nca Concluziune? Iată deci că s­a complectat numărul celor şapte\nprelegeri. Eu, adaugă dl. Negruzzi, mă sacrific şi iau prelegerea\ndin urmă: Concluziune. Cine ţine Privirea teoretică?\nDe obicinuit dl. Maiorescu ţinea totdeauna acea prelegere şi\ncând lipsea o ţinea alt membru vechi şi autorizat precum dl.\nPogor sau Petru Carp.",
  "Dar în anul acela „Junimea” se redusese ca oratori în mod\nsimţitor; dl. Maiorescu era ministru, ceilalţi membri mai însem­\nnaţi erau deputaţi sau înglodaţi până în gât cu politica. Lambrior\nşi cu mine plecam în străinătate, căci ceea ce am prevăzut s­a\nşi întâmplat, nici Lambrior n­a ţinut prelegerea despre influenţa\nfanariotă, nici eu despre cea slavonă. În ultimul moment am\nfost înlocuiţi prin Burlă şi Vârgolici.\nDeocamdată era întrebarea: cine să ţie Privirea teoretică?\nDl. Alex. Xenopol, omul care se oferea la toate sarcinile, zise:\n— Dacă credeţi, aş putea ţine eu Privirea teoretică.\nEra o mare onoare pentru un băiet tânăr, dar în lipsă de altceva,\n„Junimea” a fost nevoită ca să admită.\nIată cum s­au regulat prelegerile populare pentru anul al 11­lea\nde la înfiinţarea lor.\nPeste o săptămână am plecat la Paris.\nPlecând la Paris, la început am ţinut corespondenţă cu mai\nmulţi membri de la „Junimea”, dar încetul cu încetul corespon­\ndenţa s­a rărit.\nDe altmintrelea la Paris, cu felul meu de a cerceta şi a mă\niniţia în diferite curente, am început încetul cu încetul a mă\nîndepărta de ideile care formau atmosfera „Junimei” şi la care,\ncu toate revoltele mele, mă adaptasem puţin câte puţin.\nDouă sau trei luni după plecarea mea a intrat Conta la „Junimea”\nşi a început a publica întâia sa scriere, Teoria fatalismului.\nPe Conta l­am văzut la „Junimea” în 1879, când m­am întors\nîn ţară, însă în tot timpul cât am fost în ţară ne vedeam destul\nde des.\nŞi e curios să spun cum şi­a făcut el cei întâi paşi în studiile\nfilosofice.\nPe Conta îl cunoşteam din liceu, fusesem un an sau doi coleg\ncu dânsul în clasele inferioare, el era cu mult mai mare decât\nmine. Mi­aduc bine aminte, era un băiet lung, subţire, palid la\nfaţă, care urma foarte neregulat cursul; aveam puţine relaţii cu\ndânsul, el fiind extern, eu intern.\nÎntr­o zi Conta dispare; se înţelege că nu ne­am interesat de\ndispariţia lui, fiindcă chiar când frecventa clasa o frecventa nere­\ngulat, cum am zis.\nEram deja prin clasa a şaptea, când Conta, băiet deja mare,\nrevine la liceu într­o clasă inferioară, bineînţeles. Ce făcuse în\nacel timp? Nu ştiu. Se spune că plecase cu o trupă în provincie,\nînamorându­se de o figurantă, şi că a jucat şi oarecare roluri",
  "chiar într­o dramă de ale lui Shakespeare. Aceste lucruri nu le\nştiu de la dânsul, fiindcă deşi ne­am împrietenit mai târziu,\nniciodată n­a deschis vorba în această chestie.\nDupă ce face liceul pleacă în Belgia de face dreptul. Îl pierdusem\ndin vedere din nou, când într­o zi, prin 1874 mi se pare, primesc\ndouă rânduri de la dânsul din Iaşi, rugându­mă să trec să­l văd\ncă e bolnav. Stătea prin Sărărie, mă duc şi­l găsesc bolnav, minat\nde febră, deja era atins de ftizia de care trebuia să moară.\n— Ce faci? îl întreb.\n— Cum vezi, am răcit, şi aceasta mă ambetează, de vreme ce\nmă pregătesc de concurs pentru o catedră de drept la Universitate.\nÎn adevăr, peste câteva luni a trecut un concurs strălucit şi\na căpătat catedra de drept civil.\n*\nDe atunci am început a ne vedea des, venea regulat la mine\nde două, trei ori pe săptămână şi discutam tot felul de chestii.\nMult ne râdea el, pe Lambrior şi pe mine, de stilul nostru\narhaic. Aşa într­o zi, după ce cetise în Convorbiri literare Înrâurirea\nslavonă, un studiu de al meu, el îmi zise:\n— Panule, ce manie aveţi voi cu arhaismul: de ce cuvântul\nînrâurire şi nu influenţă? Nu vedeţi că sub pretext de a voi să\nscrieţi româneşte inventaţi cuvinte, căci înrâurire este o invenţie\nsau mai bine este traducerea cuvântului influenţă? Înrâurire nu\nexistă în limba poporului.\nDe aici discuţii. Lambrior pretindea că există cuvântul, Conta\ncă nu există.\n*\nÎntr­o zi Conta vine la mine şi mă întreabă:\n— Tu ştii de un autor englez Spencer?\n— Ştiu, chiar am Les premiers principes a lui.\n— Aşa; ia să mi le dai şi mie şi recomandăm un catalog,\ndupă care se poate face comanda cărţilor lui Spencer.\nI­am dat un catalog. Doi ani după aceea el a început a publica\nstudiile lui filosofice.\nAceastă întâmplare o spun ca să arăt cum Conta, absolut\nstrăin de toată mişcarea filosofică contimporană, mai cu seamă cea\nengleză, în momentul când mă întreba despre Spencer, viindu­i",
  "oarecare idee în cap, s­a pus pe lucru, s­a înconjurat de toţi\nautorii care făceau autoritate în filosofie pe atunci şi după doi\nani a început a publica şi el Teoria fatalismului, apoi Teoria ondula­\nţiunii universale etc.\n*\nDe multe ori în acest timp îl îndemnasem ca să vină la\n„Junimea”. Refuzase.\nConta era un om foarte curios, foarte bun şi blând, însă\nîncăpăţânat.\nEl împărţea oamenii în simpatici şi antipatici, îi era indiferent\ngradul de cultură sau de inteligenţă. Cu un om simpatic era în\nstare să stea zile şi nopţi întregi, fie chiar un prost. Din contră,\nîndată ce cineva nu­i plăcea, îl vedeai că se scoală cu ostentaţie\nde la masa unde şedea şi pleca.\nDe câte ori nu mă certam cu dânsul din această pricină.\nAşa îi ziceam:\n— De ce ne­ai părăsit aseară?\n— Apoi eu nu pot sta cu toţi proştii şi idioţii.\n— Care era prostu?\n— Ce, nu ştii? răspundea, cutare care era la masa voastră.\n— Ei şi? îi replicam, ce, trebuie să stai numai cu genii la masă?\n— Eu nu sunt făţarnic ca tine, răspundea, nu pot să mă\nprefac şi să zâmbesc la un om pe care nu­l pot suferi.\nConta nu iubea „Junimea”, mai ales pe dl. Maiorescu, şi din\naceastă cauză a stat mult timp deoparte. El era un antisemit\nînverşunat, nu era cu putinţă să discuţi cu el în chestia evreilor;\ntot aşa îşi fabricase o teorie sprijinită de toţi autorii antisemiţi\npe care şi­i procurase şi el, care de obicinuit era bun şi blând\nîn discuţie, când era vorba de evrei se scula în picioare galben\nşi bătea cu pumnii în masă.\nAm fost foarte mirat când am auzit la Paris că Conta s­a\ndus la „Junimea”, probabil fiindcă dl. Maiorescu stătea în\nBucureşti, şi foarte rar după aceea s­au întâlnit unul cu altul\nla „Junimea”.\nNu ştiu ce impresie a făcut la „Junimea” Teoria fatalismului a\nlui Conta, în tot cazul desigur că această scriere a fost o notă\ndiscordantă în sistemul credinţelor filosofice ale „Junimei”.\n„Junimea” nu era materialistă.\nNu e locul ca să vorbesc de scrierile lui Conta.",
  "O parte din concepţiile lui sunt originale, foarte hazardate,\nbazate pe ipoteze şi nu destul de documentate, ele însă arată un\nspirit adânc şi un gânditor de prima ordine, lucru foarte rar în ţară.\nCăci zic în treacăt, ceea ce lipseşte în mişcarea noastră inte­\nlectuală de toate soiurile sunt mai cu seamă gânditori. Eminescu\na fost un gânditor în felul său, Lambrior de asemenea, Conta\niar aşa.\nAş mai putea cita încă câţiva, dar mulţi nu.\nCeea ce caracterizează chiar mişcarea intelectuală actuală este\nlipsa de gânditori, avem chiar foarte puţini observatori.\nDe ce? Lucrul se explică, însă explicaţia m­ar târî prea departe.\nCând în 1879 am revenit din străinătate în ţară, mă înstrăina­\nsem foarte mult prin ideile şi felul studiilor pe care le făcusem\nde „Junimea”. Studiile pur literare precum şi chiar cele istorice\nrămaseră pe rangul al doilea, chestiunile sociale, economice şi\nfinanciare m­absorbise aproape complect, aşa că revenind în Iaşi\nm­am informat în cea întâi zi despre „Junimea” şi viaţa de la\n„Junimea”.\nM­am hotărât ca să mă duc la cea dintâi şedinţă şi m­am\nşi dus.\nDar întocmai ca un călător care se întoarce după un lung\ndrum în locul său natal, întocmai aşa am găsit o mulţime de\nlucruri schimbate precum şi persoane necunoscute şi figuri noi.\n*\nÎn cei patru­cinci ani se făcuse modificări adânci la „Junimea”.\nMai întâi politica intrase destul de adânc nu numai la „Junimea”,\ndar chiar între membrii fondatori ai acestei societăţi şi care până\natunci nu suferise nici o dezbinare.\nAvusese loc războiul cu turcii, tratatul de la Berlin, indepen­\ndenţa noastră recunoscută condiţional dacă suprimăm impedi­\nmental la cetăţenie din cauza confesiunei aşa cum există în\nConstituţia de la 1866.\nFusese la ordinea zilei marea chestiune a evreilor, această\nchestiune pasionase ţara.\nPe această chestiune se separară chiar membrii vechi şi stator­\nnici ai „Junimei”. Aşa dl. Carp luă poziţie pentru evrei, dl. Maiorescu\nşi Iacob Negruzzi se declarară categoric contra, restul „Junimei”\nse împărţi şi el în două. Această diviziune slăbi foarte mult\n„Junimea” literară.",
  "Dl. Maiorescu se strămutase definitiv la Bucureşti, dl. Carp\nfusese absent câţiva ani din ţară ca ministru al ţărei la Viena.\nVechii junimişti începură a se împrăştia în toate părţile. Dl.\nIacob Negruzzi era înfundat până în gât în politică, de asemenea\nşi dl. Ganea.\nSingur dl. Pogor rămăsese neclintit la postul său şi nezdrun­\ncinat în ideile şi apucăturile sale. „Junimea” aproape nu se ţinea\ndecât numai la dl. Pogor; acolo am găsit figuri nouă. Aşa, intrând\nîn seara întâi, mai nu am recunoscut „Junimea”; am găsit pe\nConta, Petre Missir, Volenti şi o mulţime de alţi tineri, şi numai\nmai târziu au început a veni vechi junimişti, rari nantes in gurgite\nvasto1. Am găsit pe Creangă având o importanţă pe care nu o\navusese înainte. Cu câţiva ani înainte era un modest colaborator\nstând într­un colţişor la „Junimea” şi tuşind pe înfundate.\nAcum se lăfăia într­un fotoliu şi întreţinea „Junimea” cu\nglumele, anecdotele şi poveştile lui. Eminescu era acelaşi, cu\nzâmbetul lui amar, cu tăcerea lui semnificativă şi cu dispreţul\nsuveran pentru oameni şi lucruri.\n*\nDar nu era numai o schimbare de oameni, se făcuse o schim­\nbare şi de idei. Nu mai era la „Junimea” acea omogeneitate de\ngândire şi de simţire. „Junimea” nu mai reprezenta o doctrină,\nea nu mai era o şcoală literară. Toate ideile, toate şcolile erau\nreprezentate şi îşi aveau partizani.\nConta era materialist, el şedea alături cu Eminescu metafizic,\ncu Vârcolici spiritualist etc.\nSe făcuse amestec şi în ceea ce priveşte ideile politice şi\nsociologice. Conta combătuse pe dl. Carp în Cameră, iar dl.\nCarp îi răspunse prin culoare că discursul aceluia în chestia\nevreilor este o movilă de noroi aruncată în incinta Camerei.\nDl. Pogor rătăcea ca un spirit în suferinţă printre curentele\ncare se ciocneau unele cu altele.\nEu veneam cu idei politice avansate, cu soluţiuni asupra\nchestiilor economice şi sociale, care erau departe de ideile vechi\nale „Junimei” ca cerul de pământ.\nÎmi schimbasem în mare parte şi punctul de vedere de critică\nliterară şi artistică. Regulile imuabile ale criticei dominante la\n„Junimea” mi se păreau înguste şi demodate.\n1. Rari înotători pe abisul întins (lat.).",
  "În zadar am încercat câteva săptămâni ca să mă apropiu din\nnou cu inima şi cu sufletul de „Junimea”, de vechea mea „Junime”.\nImposibil. Nu mai simţeam atracţie pentru şedinţele ei, care mi\nse păreau demodate şi fără interes.\nLa fiecare pas aveam ciocniri de idei cu vechii membri, ei,\nbătrânii, persistând în tradiţiile şcoalei, eu aducând alt contingent\nde idei şi alt material de discuţie. Nu după mult timp am început\na face şi politică, politică liberală în lipsă de ceva mai bun.\nÎncepuse a fi la ordinea zilei, e drept mai mult în aer, modificarea\ncelor patru colegii electorale, eu m­am pronunţat imediat pentru\nsufragiul universal sau cel puţin pentru colegiu unic.\n„Junimea” respingea cu indignare aceste soluţii, opoziţia pe\natunci nici nu a voit să primească măcar ideea revizuirei Consti­\ntuţiei, şi asupra acestei chestii junimiştii se împărţiră în două:\no parte merseră cu vechiul partid conservator, printre care d­nii\nPogor, Theodor Rosetti şi alţii, altă parte în frunte cu d­nii\nMaiorescu şi Iacob Negruzzi recunoscură de legală revizuirea\nConstituţiei, primiră să intre în Parlament pentru a combate\nmodificarea colegiilor.\n*\nMai cu seamă ideile mele politice răceau relaţiile între mine\nşi „Junimea” şi un incident în sine neînsemnat mă făcu ca să\nîncetez de a mai frecventa întrunirile „Junimei”.\nÎntr­o seară se citi de Eminescu faimoasa satiră din care o\nparte nu era decât un pamflet contra liberalilor şi în special\ncontra lui Costache Rosetti.\nSe înţelege că am gustat cu toţii partea eroică privitoare la\nMircea cel Bătrân şi clasicul dialog a lui Mircea cu sultanul.\nCând însă Eminescu a început a ceti ignominiile de pamflet\npolitic în contra liberalilor, când am auzit rostindu­se cuvinte\nca „hidoasa pocitură” etc., m­am sculat indignat şi am strigat:\n— Aceasta nu mai e satiră, este o murdărie.\n„Junimea” conservatoare luă apărarea lui Eminescu, iar eu în\ncăldura indignărei le­am spus multe adevăruri.\nÎntre altele, mi­aduc aminte că am zis:\n— După teoria d­voastră estetică, nu numai politica dar chiar\npatriotismul nu este un sentiment care să producă emoţii este­\ntice. Această teorie aţi susţinut­o cât timp poeţii liberali vă înjurau\npe d­voastră conservatori. Când astăzi vine un poet conservator",
  "şi înjură în mod grosier pe liberali, atunci găsiţi că politica e un\nmaterial admirabil poetic, şi înjuria un izvor de emoţii estetice.\nAtunci dl. Ganea, care era cel mai nervos de la „Junimea”\ncând era vorba de politică, se sculă şi cu un ton cam violent\nîmi răspunde:\n— Se înţelege că nu poţi vorbi altmintrelea de vreme ce faci\npolitică liberală.\nÎn zadar bietul Pogor se repezi la dl. Ganea şi­l apostrofă\nzicându­i ca să se astâmpere şi să nu introducă vrajba între\nmembrii „Junimei”. Eu am înţeles că pentru viitor, făcând politică\nmilitantă contrară ideilor „Junimei”, nu mai pot frecventa şedin­\nţele ei.\nDin acea seară n­am mai călcat la „Junimea”.\n*\nŞi ca epilog a acestui incident, să mă ierte dl. Nicu Ganea\ndacă voi încheia cu următoarele:\nNu ştiu în ce împrejurări s­a întâmplat lucru, ştiu atât că\nfermecătorul de oameni Ioan Brătianu mai târziu l­a convertit\nşi pe dl. Ganea la liberalism. D­sa a părăsit pe vechii tovarăşi\nintrând în partidul liberal, unde a rămas statornic şi devotat şi\npână acuma.\nDe la incidentul care l­am avut atunci, noi nu ne­am mai\nvorbit, nici nu ne­am salutat chiar, până acuma vreo cinci ani\ncând m­am ales din nou deputat la Iaşi în Camera liberală.\nDl. Ganea era prefect.\nDupă reuşita în alegeri m­am dus la clubul liberal ca să\nmulţumesc pentru onoarea ce mi se făcuse. Atunci dl. Nicu\nGanea se îndreptă cu faţa surâzândă, care îi luminează aşa de\nfrumos figura, şi cu mâna întinsă şi­mi zise:\n— Adică Panule, de ce nu ne vorbim noi de 21 de ani?\n— Sigur nici eu nu ştiu, îi răspunsei râzând.\nNe­am îmbrăţişat, şi am rămas sau mai bine am continuat\na fi prieteni ca şi în timpul când amândoi eram la „Junimea”.\nFINE",
  "Cuprins\nPrefaţă ...................................................................................................5\nTabel cronologic .....................................................................................21\nNotă asupra ediţiei ................................................................................29\n\nPARTEA I\nI. Prima mea scriere critică ...........................................................35\nII. ...................................................................................................42\nIII. A doua mea scriere critică ........................................................50\nA treia scriere. O satiră în versuri ............................................55\nIV. ...................................................................................................57\nV. ...................................................................................................63\nA patra critică a mea contra Convorbirilor .................................65\nVI. ...................................................................................................68\nVII. Cum am intrat la „Junimea” ......................................................69\nLa „Junimea” ..............................................................................74\nVIII. ...................................................................................................79\nIX. ...................................................................................................85\nAlecsandri la „Junimea” .............................................................86\nX. ...................................................................................................92\nSărmanul Dionis ..........................................................................94\nXI. Colaborarea mea la Convorbirile literare ...................................100\nXII. .................................................................................................105\nDl. Maiorescu se desemnează pentru\nMinisterul de instrucţie publică ..............................................109\nXIII. ................................................................................................111\nSemne de luptă între Iaşi şi Bucureşti...................................115",
  "XIV. D­nii Paicu şi Gr. Buicliu .......................................................118\nTraducerile mele din Petrarca.................................................120\nO discuţie asupra alegerei de subiect\npentru prelegeri populare .......................................................122\nXV. ................................................................................................126\nDebutul meu de conferenţiar .................................................128\nCorespondenţa Convorbirilor ...................................................138\nMici tradiţii ............................................................................139\nXVI. Bine hrănitul Caragiani ..........................................................141\nPudicul Naum .........................................................................142\nCreangă ...................................................................................144\nPrietenia între Creangă şi Eminescu ......................................146\nDl. Carp la „Junimea” .............................................................148\nDl. Theodor Rosetti. Origina primului d­sale ministeriat .....151\nXVII. O privire generală ...................................................................153\nAlexandru Lambrior la „Junimea” ..........................................155\nTot apropo de Lambrior. Filologia şi limba română\nla „Junimea” ...................................................................................157\nŞcoala transilvăneană etimologică. Dicţionarul Academiei.\nOrtografia Ministerului de instrucţie ................................159\nFonetiştii – A. Pumnul ...........................................................161\nÎntâia scriere a lui Lambrior. Continuare cu filologia\nla „Junimea” ....................................................................................163\nXVIII. Aniversările „Junimei” ............................................................175\nBanchetul ................................................................................180\nLa masă ..................................................................................185\nO caracteristică a „Junimei” ...................................................193\nXIX. „Junimea”, când dl. Maiorescu ajunge ministru .....................195\nXX. ................................................................................................199\nXXI. Chestii de metafizică ..............................................................214\nXXII. Poveşti şi poezii populare ......................................................217\nXXIII. Politica la „Junimea” ...............................................................225\nPolitică deghizată. Dosarul „Junimei” ....................................230\nXXIV. Chestia evreiască ....................................................................235\nPARTEA A II­A\nI. ................................................................................................247\nII. ................................................................................................253\nIII. ................................................................................................257\nIV. ................................................................................................261\nV. Apariţia Convorbirilor literare ...................................................264",
  "VI. Începuturi de luptă ..................................................................269\nVII. Cânticele comice şi şansonete .................................................284\nVIII. Credinţele politice ale „Junimei” .............................................287\nIX. Eminescu şi Veronica Micle ....................................................293\nX. Petru Grigoriu..........................................................................299\nXI. Mici înţepături .........................................................................306\nXII. Lupta între Iaşi şi Bucureşti începe a se afirma .....................313\nXIII. Dl. Hasdeu se păcăleşte singur ...............................................316\nXIV. Direcţia nouă şi întâia farsă a d­lui Hasdeu .............................319\nXV. Tot Direcţia nouă .......................................................................336\nPARTEA A III­A\nI. Întâia mea scriere la „Junimea” ...............................................341\nII. Studiile mele critice.................................................................358\nIII. Situaţia literară în Bucureşti ...................................................362\nIV. Lupta dintre Iaşi şi Bucureşti. Beţia de cuvinte ........................365\nV. Răspunsul d­lui Ureche la Beţia de cuvinte ..............................379\nVI. Un lung intermezzo ................................................................385\nVII. Răspunsul d­lui Ureche ...........................................................394\nVIII. Bustul poetului Şerbănescu .....................................................397\nIX. Zeflemeaua şi spiritul la „Junimea” ........................................401\nX. Revenire asupra antagonismului literar\ndintre Iaşi şi Bucureşti ............................................................443\nXI. Artele la „Junimea” ..................................................................488\nXII. O chestie pe şedinţă ................................................................500\nXIII. Creştinismul şi arta .................................................................502\nXIV. Ideile religioase ale „Junimei” .................................................510\nXV. Iarăşi chestie de artă ...............................................................515\nPARTEA A IV­A\nI. Continuarea luptei între Iaşi şi Bucureşti ...............................521\nII. Muza de la Borta Rece ...............................................................522\nIII. A doua farsă a d­lui Hasdeu ...................................................583\nIV. Ultima luptă între dl. Hasdeu şi Convorbiri literare .................593\nV. Un studiu numismatic al d­lui Sturdza ..................................628\nUltima şedinţă ..................................................................................630\nIndice de nume de persoane ..................................................................641"
]