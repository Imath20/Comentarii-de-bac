[
  "Mircea Eliade\nMaitreyi\nI\nAm şovăit atîta în faţa acestui caiet, pentru că n-am izbutit\nsă aflu încă ziua precisă cînd am întîlnit-o pe Maitreyi. În\nînsemnările mele din acel an n-am găsit nimic. Numele ei apare\nacolo mult mai tîrziu, după ce am ieşit din sanatoriu şi a trebuit\nsă mă mut în casa inginerului Narendra Sen, în cartierul\nBhowanipore. Dar aceasta s-a întîmplat în 1929, iar eu\nîntîlnisem pe Maitreyi cu cel puţin zece luni mai înainte. Şi dacă\nsufăr oarecum începînd această povestire, e tocmai pentru că\nnu ştiu cum să evoc figura ei de-atunci şi nu pot retrăi aievea\nmirarea mea, nesiguranţa şi turburarea celor dintîi lntîlniri.\nÎmi amintesc foarte vag că, văzînd-o o dată în maşină,\naşteptînd în faţa lui \"Oxford Book Stationary\" ― în timp ce eu şi\ntatăl ei, inginerul, alegeam cărţi pentru vacanţele de Crăciun ―\nam avut o ciudată tresărire, urmată de un foarte surprinzător\ndispreţ. Mi se părea urîtă ― cu ochii ei prea mari şi prea negri,\ncu buzele cărnoase şi răsfrînte, cu sînii puternici, de fecioară\nbengaleză crescută prea plin, ca un fruct trecut în copt. Cînd\ni-am fost prezentat şi şi-a adus palmele la frunte, să mă salute,\ni-am văzut deodată braţul întreg gol şi m-a lovit culoarea pielii:\nmată, brună, de un brun nemaiîntâlnit pînă atunci, s-ar fi spus\nde lut şi de ceară. Pe atunci locuiam încă în Wellesle'y Street, la\nRipon Mansion, şi vecinul meu de cameră era Harold Carr,\nimpiegat la \"Army and Navy Stores\", a cărui tovărăşie o\ncultivam, pentru că avea o sumă de familii prietene în Calcutta,\nunde îmi petreceam şi eu serile şi cu ale căror fete ieşeam\nsăptămînal la dancinguri. Acestui Harold încercai să-i descriu\n― mai mult pentru lămurirea mea decît a lui ― braţul gol al\nMaitreyiei şi straniul acelui galben întunecat atît de turburător,\natît de puţin feminin, de parcă ar fi fost mai mult al unei zeiţe\nsau al unei cadre decît al unei indiene.\nHarold se bărbierea în oglinda cu picior de pe măsuţa lui.\nVăd şi acum scene: ceştile cu ceai, pijamaua lui mauve mînjită\ncu cremă de ghete (a bătut sîngeros pe boy pentru întâmplarea\naceasta, deşi o murdărise chiar el, cînd se întorsese într-o\nnoapte beat de la balul Y.M.C.A.), nişte gologani de nichel pe\npatul desfăcut şi eu încercînd zadarnic să-mi desfund pipa cu\nun sul de hîrtie, pe care îl răsuceam pînă ce se subţia ca un\nchibrit.\n― Nu zău, Allan, cum de-ţi poate plăceaţie o bengaleză?\nSunt dezgustătoare. M-am născut aici, în India, şi le cunosc\nmai bine decît tine. Sunt murdare, crede-mă. Şi apoi, nu e\nnimic de făcut, nici dragoste. Fata aceea n-are să-ţi întindă",
  "niciodată mîna...\nAscultam toate acestea cu o nespusă desfătare, deşi Harold\nnu înţelesese nimic din cele ce îi spusesem eu şi credea că, dacă\nvorbesc de braţul unei fete, mă şi gîndesc la dragoste. Dar e\nciudat cît de mult îmi place să aud vorbindu-se de rău de cei pe\ncare îi iubesc sau de care mă simt aproape, sau care îmi sunt\nprieteni. Cînd iubesc cu adevărat pe cineva, îmi place să ascult\nlumea bîrfindu-l; asta îmi verifică oarecum anumite procese\nobscure ale conştiinţei mele, pe care nu le pricep şi de care\nnu-mi place să-mi aduc aminte. S-ar spune că, paralel cu\npasiunea sau interesul meu sincer faţă de cineva, creşte şi o\npasiune vrăjmaşe, care cere suprimarea, alterarea, detronarea\ncelei dîntîi. Nu ştiu. Dar surprinzîndu-mă plăcut impresionat\nde critica idioată pe care Harold ― prost şi fanatic ca orice\neurasian ― o făcea femeilor bengaleze, mi-am dat îndată seama\ncă ceva mai adînc leagă încă amintirea Maitreiyiei de gîndurile\nsau dorurile mele. Lucrul acesta m-a amuzat şi m-a turburat\ntotdeodată. Am trecut în odaia mea, încercînd automat să-mi\ndesfund pipa. Nu ştiu ce-am mai făcut după aceea, pentru că\nîntîmplarea nu se află notată în jurnalul meu de-atunci, şi nu\nmi-am adus aminte de ea decît cu prilejul coroniţei de iasomiei\na că poveste am s-o scriu eu mai departe, în acest caiet.\nMă aflam, atunci, la începutul carierei mele în India.\nVenisem cu o sumă de superstiţii, eram membru în \"Rotary\nClub\", foarte mîndru de cetăţenia şi descendenţa mea\ncontinentală, citeam mult despre fizica matematică (deşi\nÎn adolescenţă visasem să mă fac misionar) şi scriam\naproape zilnic în jurnal. După ce am predat reprezentanţa\nlocală a uzinelor \"Noel and Noel\" şi fusesem angajat pentru\ndesen tehnic la noua societate de canalizare a deltei, am\ncunoscut de mai aproape pe Narendra Sen (care de pe atunci\nîncă era foarte cunoscut şi respectat în Calcutta, fiind cei dintîi\ninginer laureat din Edinburgh), şi viaţa mea a început să se\nschimbe. Cîştigam mai puţin acum, dar îmi plăcea munca. Nu\neram nevoit să mă coc în birourile din Clive Street, să semnez şi\nsă descifrez hîrtii şi să mă îmbăt în fiecare seară de vară ca să\nmă feresc de neurastenia. Eram plecat la fiecare două-trei\nsăptămîni, aveam iniţiativa lucrărilor din Tarnluk, şi creştea\ninima în mine cînd vedeam construcţia înălţîndu-se de cîte ori\ntrebuia să vin de la centru şi să lucrez pe teren.\nLunile acelea au fost, într-adevăr, fericite pentru mine, căci\nplecam în zori cu expresul Howrah-Madras şi ajungeam înainte\nde prînz pe şantier. Mi-au plăcut întotdeauna călătoriile în\ncolonii. În India, cele în clasa I sunt chiar o adevărată vacanţă.\nGara o simţeam prietenă de cîte ori scoboram din taxi şi\nalergam vioi pe peron, cu casca maron trasă bine pe ochi, cu\nservitorul după mine, cu cinci reviste ilustrate subsuoară şi\ndouă cutii de tutun \"Capstan\" în mîini (căci fumam mult la\nTamluk şi, de cîte ori treceam prin faţa tutungeriei din Howrah,",
  "mi se părea că nu cumpărasem destul \"Capstan\", iar amintirea\nunei nopţi fără tutun de pipă, silit să fumez mahorcă\nlucrătorilor, mă înfiora). Nu intram niciodată în vorbă cu vecinii\nmei de compartiment, nu-mi plăceau acei hara-sahib cu studii\nmediocre la Oxford, nici tinerii cu romane poliţiste în buzunări,\nnici indienii bogaţi, care învăţaseră să călătorească în clasa I,\ndar încă nu învăţaseră cum să-şi poarte vestonul şi cum să se\nscobească în dinţi. Priveam pe fereastră dropiile Bengalului ―\nniciodată cîntate, niciodată plînse ― şi rămîneam apoi mut faţă\nde mine, fără să-mi spun nimic, fără să-mi cer nimic.\nPe şantier eram singurul stăpîn, pentru că eram singurul\nalb. Cei cîţiva eurasieni care supravegheau lucrările aproape de\npod nu se bucurau de acelaşi prestigiu; veneau la luciu în clasa\n[a] III-a, îmbrăcaţi în obişnuitele costume kaki ― pantaloni\nscurţi şi bluze cu buzunare largi la piept ― şi înjurau lucrătorii\nîntr-o hindusthani fără greş. Perfecţiunea aceasta în limbaj şi\nbogăţia vocabularului de insulte îi scoborau în ochii\nlucrătorilor. Eu, dimpotrivă, vorbeam prost şi fără accent, şi\nasta le impunea, căci dovedea originea mea streină,\nsuperioritatea mea. De altfel, îmi plăcea mult să stau cu ei de\nvorbă, serile, înainte de a mă retrage în cort, ca să scriu şi să\nfumez ultima pipă, pe gînduri. Iubeam bucata aceasta de\npămînt aproape de mare, cîmpia aceasta plină de şerpi şi\ndezolată, în care palmierii erau rari şi tufele parfumate. Iubeam\ndimineţile, înainte de răsăritul zorilor, cînd tăcerea mă făcea să\nchiui de bucurie; o singurătate aproape umană, pe acest cîmp\natît de verde şi atît de părăsit, aşteptîndu-şi călătorul sub cel\nmai frumos cer care mi-a fost dat să-l văd vreodată.\nMi se păreau zilele de şantier adevărate vacanţe. Lucram cu\npoftă, porunceam în dreapta şi în stînga plin de voie bună şi,\ndacă aş fi avut un singur tovarăş inteligent pe acolo, sunt sigur\ncă i-aş fi spus lucruri minunate.\nS-a întîmplat să întîlnesc pe Lucien Metz chiar într-una din\nzilele cînd mă întorceam ― ars de soare şi cu o poftă nebună de\nmîncare ― de la Tamluk. L-am întîlnit pe peron, în timp ce\naşteptam ca servitorul să-mi găsească ua taxi (venise tocmai\nexpresul de Bombay, şi era o afluenţă neobişnuită). Pe Lucien îl\ncunoscusem cu doi ani mai înainte, la Aden, cînd eu mă\ncoborîsem acolo pentru câteva ceasuri, ― în drum spre India ―,\niar el aştepta un vapor italian ca să-l ducă înapoi în Egipt. Mi-a\nplăcut de la început acest gazetar incult şi impertinent, cu mult\ntalent şi multă perspicacitate, care scria un reportaj economic\nfrunzărind pe bordul unui vapor listele de preţuri şi\ncomparîndu-le cu cele din port, şi era în stare să-ţi descrie\nperfect un oraş numai după un ceas de plimbare în goana unui\nautomobil. Cînd l-am cunoscut eu, vizitase de mai multe ori\nIndia, China, Malaya şi Japonia şi era unul din aceia care\nvorbeau de rău pe Mahatma Gandhi, nu pentru ceea ce făcea el,\nci pentru cele ce nu făcea.",
  "― Hei, Allan! mă strigă el, cîtuşi de puţin uimit că mă\nîn.tîlnise. Tot în India, mon vieux? Ia spune, te rog, tipului ăsta\n― care se preface că nu-mi înţelege englezeasca ― să mă ducă la\nY.M.C.A., nu la hotel. Am venit să scriu o carte despre India. O\ncarte de succes, politică şi poliţistă. Am să-ţi spun...\nÎntr-adevăr, Lucien venise să scrie o carte asupra Indiei\nmoderne şi se afla de vreo cîteva luni aici, luînd interview-uri,\nvizitînd închisorile, fotografiind. Mi-a arătat chiar în acea seară\nalbumul lui şi colecţia de autografe. Ceea ce îl încurca oarecum\nera capitolul asupra femeilor; nu văzuse încă adevăratele femei\nindiene. Ştia foarte vag despre viaţa lor în purdah, despre\ndrepturile lor civile şi mai ales despre căsătoriile între copii. M-a\nîntrebat de mai multe ori:\n― Allan, e adevărat că tipii ăştia se însoară cu fetiţe de opt\nani? Ba da, am citit eu o carte a unui tip, unul care a fost pe aici\ntreizeci de ani magistrat.\nAm petrecut o foarte agreabilă seară împreună, pe terasa\ncăminului, dar cu toate eforturile mele nu i-am putut spune\nprea mare lucru, căci nici eu nu cunoşteam îndeaproape viaţa\ninterioară a indienelor şi nu le văzusem, pînă atunci, decît la\ncinematograf şi la recepţii. M-am gîndit însă că l-aş putea ruga\npe Narendra Sen să-l invite o dată la ceai şi să-l lămurească.\nPoate m-am gîndit că, cu acest prilej, voi putea şi eu privi mai\nîndeaproape pe Maitrayi, pe care nu o mai văzusem de-atunci,\ndeoarece excelentele mele raporturi cu Sen se reduceau la\nmunca noastră în comun la birou şi conversaţiile în maşină. Mă\ninvitase pînă acum de două ori să iau ceaiul cu el, dar, cum îmi\npreţuiam mult timpul liber, dedicîndu-l în întregime fizicei\nmatematice, îl refuzasem.\nCînd i-am spus că Lucien scrie o carte despre India, pe care\no va tipări la Paris, şi cînd i-am mai spus anume ce capitol îi e\ngreu să scrie, Sen m-a rugat să-l chem îndată la ceai, chiar în\ndupă-amiaza aceea. Bucuria mea, urcînd scările la cămin, să-i\nîmpărtăşesc vestea! Lucien nu fusese pînă atunci într-o casă de\nindieni bogaţi şi se pregătea să compună un reportaj desăvîrşit.\n― Sen ăsta al tău din ce castă e? se informă el.\n― Brahman veritabil, dar cîtuşi de puţin ortodox. E membru\nfondator la \"Rotary Club\", e membru la \"Calcutta Club\", joacă\ntennis perfect, conduce automobilul, mănîncă peşte şi carne,\ninvită europeni la el în casă şi îi prezintă nevesti-si. Are să te\nîncînte, sunt sigur.\nTrebuie să mărturisesc că surpriza mi-a fost tot atît de mare\nca şi a lui Lucien. Casa inginerului, în Bhowanipore, o\ncunoşteam, căci fusesem o dată acolo, cu maşina, să ridic nişte\nplanuri. Dar niciodată n-aş fi bănuit că în interiorul unei case\nbengaleze se pot găsi asemenea minunăţii, atâta lumină filtrată\nprin perdele transparente ca şalurile, atît de dulci la pipăit\ncovoare şi sofale din lînă de Kashmir, şi măsuţe cu picior\nasemenea unui talger de alamă bătută, pe care se aflau ceştiie",
  "de ceai şi prăjiturile bengaleze, aduse de Narendra Sen pentru\nlămurirea lui Lucien. Stam şi priveam încăperea, parcă atunci\naş fi picat în India. Vieţuisem doi ani aici, şi niciodată nu\nfusesem curios să pătrund într-o familie bengaleză, să le\ncunosc viaţa lor interioară, să le admir cel puţin lucrăturile,\ndacă nu sufletul. Trăisem o viaţă de colonii, singur cu munca\nmea pe şantier sau în birouri şi citind cărţi sau văzînd\nspectacole pe care le-aş fi putut foarte uşor afla şi în\ncontinentele albe. În după-amiaza aceea am cunoscut cele\ndinţii îndoieli şi îmi aduc aminte că m-am întors puţin abătut\nacasă (Lucien era entuziasmat şi îşi verifica impresiile,\nîntrebîndu-mă pe ici, pe colo dacă a înţeles bine tot ceea ce îi\nspusese gazda) şi cu o sumă de gînduri pe care niciodată nu le\nadăpostisem pînă atunci. Totuşi, n-am scris nimic în jurnalul\nmeu şi astăzi, cînd caut în acele caiete orice urmă care să mi-o\npoată evoca pe Maitreyi, nu găsesc nimic. E ciudat cît de\nincapabil sunt să prevăd evenimentele esenţiale, să ghicesc\noamenii care schimbă mai tîrziu firul vieţii mele.\nMaitreyi mi s-a părut, atunci, mult mai frumoasă, în sari de\nculoarea ceaiului palid, cu papuci albi cusuţi în argint, cu şalul\nasemenea cireşelor galbene, şi buclele ei prea negre, ochii ei\nprea mari, buzele ei prea roşii creau parcă o viaţă mai puţin\numană în acest trup înfăşurat şi totuşi transparent, care trăia,\ns-ar fi spus, prin mira nu prin biologie. O priveam cu oarecare\ncuriozitate, căci nu izbuteam să înţeleg ce taină ascunde\nfăptura aceasta în mişcările ei moi, de mătase, în zîmbetul\ntimid, preliminar de panică, şi mai ales în glasul ei atît de\nschimbat în fiecare clipă, un glas care parcă ar fi descoperit\natunci anumite sunete. Vorbea o englezească fadă şi corectă, de\nmanual, dar, de cîte ori începea să vorbească, şi eu, şi Lucien\nnu ne puteam opri să n-o privim; parcă ar fi chemat vorbele ei!\nCeaiul a fost plin de surprize. Lucien lua note după se gusta\ndin fiecare prăjitură şi întreba necontenit. Pentru că vorbea\nprost englezeşte şi pentru că inginerul îl asigurase că înţelege\nfranceza (fusese de două ori la Paris, la congrese, şi avea în\nbiblioteca lui nenumărate romane franţuzeşti, pe care, de altfel,\nnu le citea), el întreba din cînd în cînd în argot-ul lui parizian, şi\natunci inginerul îi răspundea zîmbind: \"Oui, oui, c'est ça\",\nprivindu-ne apoi extraordinar de satisfăcut. Lucien s-a rugat\nsă-i fie îngăduit să privească mai de aproape costumul\nMaitreyiei, bijuteriile şi ornamentele, şi inginerul a acceptat cu\nhumor, aducîndu-şi fata de mînă, căci Maitreyi se rezemase de\nfereastră, cu buza de jos tremurînd şi cu şalul căzîndu-i pe\nfrunte. A fost o scenă neasemuită acel examen al veştmintelor,\nacea cîntărire în mîini a bijuteriilor, urmată de exclamaţii şi\nentuziasm, de întrebări şi răspunsuri transcrise stenografie de\nLucien în carnetul lui de note, în timp ce Maitreyi nu mai ştia\nunde să se uite şi tremura toată, palidă, înspăimîntată, pînă ce\nmi-a întîlnit ochii, şi eu i-am zîmbit, şi atunci parcă ar fi găsit",
  "un ostrov pe care să se odihnească şi şi-a fixat privirile în ochii\nmei, liniştindu-se lin, fără spasme, firesc. Nu ştiu cît a durat\nprivirea aceea, dar ea nu se asemăna cu nici o privire întîlnîtă şi\nîmbrăţişată pînă atunci, şi după ce a încetat examenul şi\nMaitreyi a fugit iar lîngă fereastră, ne-am sfiit amîndoi să ne\nmai privim, într-atît fusese de clandestină şi de caldă\ncomuniunea noastră.\nPentru că nu o mai puteam privi pe ea, am privit ― cu alţii\nochi ― pe inginer şi m-am întrebat cum poate fi un om atît de\nurît şi atît de inexpresiv părintele Maitreyiei. Acum puteam\nvedea şi eu, mai de-aproape şi în voie, faţa inginerului, care se\nasemăna atît de mult cu o broască, ochii atît de bulbucaţi şi\ngura atît de mare, într-un cap rotund şi tuciuriu, cu fruntea\njoasă şi părul negru, încreţit, iar trupul scund, umerii\nîncovoiaţi, pîntecul diform şi picioarele scurte. Simpatia şi\ndragostea pe care le răspîndea acest patron al meu erau cu atît\nmai greu de înţeles. Cel puţin pentru mine, Narendra Sen era\nun bărbat seducător, deştept şi subtil, instruit, plin de humor,\nblînd şi drept.\nCum stam şi-l priveam aşa, intră ― aducînd cu ea o\natmosferă stranie de căldură şi panică ― soţia inginerului,\nSrimati Devi Indira, îmbrăcată într-o sari albastră, cu şal\nalbastru muiat în aur şi cu picioarele goale, tălpile şi unghiile\nroşite. Doamna nu ştia aproape deloc englezeşte şi zîmbea\nîntruna. Probabil că mîncase în acea după-amiază mult pan,\ncăci avea buzele sîngerii. Cînd am privit-o, am rămas uimit;\nn-aş fi crezut că e mama Maitreyiei, ci mai degrabă sora ei cea\nmare, într-atît era de tînără, de proaspătă şi de timidă. O dată\ncu ea venise şi cealaltă fată, Chabù, de vreo zece-unsprezece\nani, care purta părul tuns şi rochie de stambă, dar fără ciorapi\nşi fără pantofi; iar pulpele şi braţele ei goale, şi faţa ei oacheşă,\nfrumoasă, mă făceau s-o compar în gînd, amuzat, cu o\nţigăncuşe.\nCe a fost atunci, mi-e peste putinţă să povestesc aici. Aste\ntrei femei, găsindu-se laolaltă în faţa noastră, se strînseră una\nlîngă alta, cu aceeaşi panică în ochi, şi inginerul încercă\nzadarnic să le încurajeze, să le facă să vorbească. Doamna a\nvoit să servească ceaiul, dar s-a răzgîndit şi a lăsat-o pe\nMaitreyi sa facă aceasta. Din greşeala nu ştiu cui, ceainicul s-a\nvărsat pe tavă şi pe pantalonii lui Lucien, şi atunci toţi s-au\nrepezit să-l ajute, inginerul şi-a pierdut calmul şi a început\nsă-şi certe familia, aspru, în bengali, iar Lucien se scuza în\nfranţuzeşte, fără să izbutească să se facă înţeles. Narendra Sen\nvorbi, în cele din urmă:\n― Scusez-moi! Ici votre place.\nFetele au alergat numaidecît să schimbe faţa de mătase a\nfotoliului, şi inginerul continua să le certe, în timp ce noi doi nu\nştiam ce să facem cu mîinile şi pe cine să privim.\nChiar Lucien era puţin încurcat, deşi la plecare, în maşină,",
  "a făcut haz nespus de acest accident. Numai doamna rămăsese\ncu acelaşi zîmbet pe buzele înroşite şi aceeaşi timiditate caldă\nîn ochi.\nConversaţia n-a mai durat mult. Inginerul i-a arătat lui\nLucien manuscrisele sanscrite din biblioteca unchiului său,\nfost prim-pandit al guvernului, apoi o serie de tablouri şi\ncusături vechi. Eu mă apropiasem de fereastră şi priveam în\ncurte, o curte ciudată, cu ziduri înalte, cu arbuşti şi glicine, iar\ndincolo, peste casă, se înălţa buchetul de freamăt al unui\ncocotier. Priveam fără să ştiu de unde vine farmecul acela,\nliniştea aceea nemaiîntâlnită în Calcutta. Şi deodată aud un rîs\nnestăvilit, contagios, un rîs de femeie şi de copil în acelaşi timp,\ncare trecea de-a dreptul in inimă şi mă înfiora. Plec mai mult\ncapul pe fereastră şi atunci zăresc în curte, trîntit pe cele două\ntrepte, trupul aproape descoperit al Maitreyiei, cu părul în ochi,\ncu braţele pe sîni, şi o văd mişcînd din picioare,\ncutremurîndu-se de rîs, în cele din urmă repezindu-şi papucii,\ncu o aruncătură de gleznă, tocmai în celălalt capăt al zidului.\nNu mă săturam privind-o, iar acele cîteva minute mi s-au părut\nnesfîrşite. Nu ştiu ce spectacol sacru îmi apărea mie rîsul ei şi\nsălbăticia acelui trup aprins. Aveam sentimentul că săvîrşesc\nun sacrilegiu privind-o, dar nu găseam puterea să mă despart\nde fereastră.\nPlecînd, îi auzeam rîsul prin toate sălile prin care am trecut.\nII\nEram o dată la Tamluk şi pornisem să mă plimb în susul\napei. Atunci am simţit cît sunt de singur. Mi-aduc aminte că,\nnumai cu două zile mai înainte, se logodise Norinne şi\nchefuisem noaptea întreaga; băusem mult, dansasem pînă la\nameţire, sărutasem toate fetele şi plecasem în zori cu\nautomobilele la Lacuri. Plănuisem şi o serată a pijamalelor, aşa\ncum fusese şi cea din martie trecut, cînd am avut eu conflictul\nşi match-ul de box cu Eddy Higgering. Pe Norinne o iubisem şi\neu într-o vreme, aşa cum iubim noi, tinerii de 24 de ani; aş fi\nstrîns-o în braţe, aş fi dansat cu ea şi aş fi sărutat-o. Atît. Şi\numblînd agale, cu pipa într-o mînă şi biciuşca în cealaltă, ―\nsoarele nu incendiase încă întinderea şi păsările ciripeau încă\nprin acei măcieşi cu miros de tămîie şi scorţişoară ―, mi-am dat\ndeodată seama că se petrece ceva neobişnuit cu mine, că am\nrămas singur şi am să mor singur. Gîndul acesta nu mă\nîntrista; dimpotrivă, eram liniştit, senin, împăcat cu toată\ncîmpia din jurul meu, şi dacă mi s-ar fi spus atunci că trebuie\nsă mor într-un ceas, nu mi-ar fi părut rău. M-aş fi întins pe\niarbă, mi-aş fi pus braţele sub cap şi, privind oceanul acela",
  "albastru de deasupra mea, aş fi aşteptat să se scurgă minutele\nfără să le număr şi fără să le precipit, aproape fără să le simt.\nNu ştiu ce măreţie firească şi inumană trăia atunci în mine. Aş\nfi făcut orice, deşi nu mai doream nimic. Gustul singurătăţii\nmele în această lume de minuni mă ameţise. Mă gîndeam la\nNorinne, la Harold, la ceilalţi toţi, şi mă întrebam cum au intrat\nei în viaţa mea, ce rost am eu printre existenţele lor atît de\ntihnite şi da mediocre. Umblam fără să înţeleg nimic.\nCînd m-am întors la şantier, veneam cu o poftă nebună de\nsingurătate, de linişte, şi mă bucuram că am să rămîn aici, în\ncort, încă o săptămînă, în care timp n-am să citesc jurnale şi\nn-am să văd lumini electrice. M-a întîmpinat omul de serviciu:\n― Sahib, aveţi o telegramă din Calcutta.\nAm crezut că e vorba de o recepţionare a materialelor şi nu\nm-am grăbit s-o deschid. Cînd am citit-o însă, am rămas cîteva\nminute surprins şi decepţionat. Narendra Sen mă chema de\nurgenţă la centru. A trebuit să plec chiar în acea seară şi am\nregretat privind la fereastra vagonului cîmpia cu aburi, cu\numbre palide de palmieri izolaţi, care mă primise dimineaţa atît\nde generoasă în sînul vieţii ei fără început şi fără sfîrşit. Cît aş fi\nvrut atunci să fiu liber, să rămîn în cortul meu cu lampă de\ngazolină şi să ascult milioanele de greieri şi lăcuste din preajma\nmea...\n― Allan, îţi dau o veste bună pentru d-ta, îmi vorbi\ninginerul. Ne trebuie un om destoinic în Assam, să inspecteze\nterasamentul şi podurile pe linia Lumding-Sadyia. M-am gîndit\nnumaidecît la d-ta, şi Consiliul te-a acceptat, pe răspunderea\nnoastră. Ai trei zile ca să-ţi aranjezi afacerile şi să predai\nTamlukul...\nMă privea cu o imensă bunăvoinţă, şi faţa lui urîtă se\niluminase de o căldură şi o dragoste care aproape mă\nstînjeneau. Am aflat mai tîrziu că avusese mult de luptat cu\nConsiliul, susţinîndu-mă pe mine, un alb, căci Societatea era\nsvarajistă şi încerca să elimine pe ultimii funcţionari străini,\nînlocuindu-i cu indieni. Postul era şi mai important, şi mai bine\nplătit, de la 250 la 400 de rupii lunar, ceea ce întrecea chiar\nleafa de reprezentant la \"Noel and Noel\". Aveam de lucru într-o\nregiune nesănătoasă şi necivilizată, fireşte, însă dragostea mea\nde junglă ― cu care venisem în India şi pe care n-o putusem\nîncă satisface complet ― biruia. Am primit şi am mulţumit cu\ncăldură. Inginerul îmi puse mîna pe umăr.\n― Ni-eşti foarte drag, Allan, şi.mie, şi soţiei mele, şi ne\ngîndim adesea la d-ta. Păcat că nu ne înţelegi limba...\nLucrurile acestea nu mi-au dat atunci de gîndit. M-am\nîntrebat, foarte vag, de ce m-a preferat Sen pe mine înaintea\ntuturor conaţionalilor săi şi-mi răspundeam, simplu, că a\nfăcut-o pentru calităţile mele. Am fost întotdeauna conştient de\nspiritul meu constructiv, de energia mea de alb civilizator, de\nfolosul meu pentru India.",
  "Cînd a aflat Harold, aţinut numaidecît să sărbătorim\nînaintarea mea în grad şi în leafă printr-un mic banchet în\n\"China-Town\". Am invitat, fetele şi am plecat cu două\nautomobile, zgomotoşi, bine dispuşi şi frivoli. Ieşind din Park\nStreet şi dînd în Chowringhee Road, maşinile noastre s-au luat\nla întrecere, fiecare dintre noi urlînd la şofeur (al nostru era un\nsikh magnific, care făcuse războiul în Franţa şi striga: \"Diable,\năiable! Vin rouge, vin blanc!\"), bătîndu-l pe spate, încurajîndu-l.\nGeurtie, care se aşezase pe genunchii mei, mă strîngea\nalarmată (aflase de simţitoarea urcare a salariului) şi-mi\nspunea mereu:\n― Am să cad! łi-e frică dacă am să cad?\nLa întretăierea lui Dhurmtollah Street, taxiul nostru a\ntrebuit să aştepte trecerea-tramvaiului. Ceilalţi ne[-o] luaseră\nînainte, şi eram cu toţii întristaţi de acest nenoroc. Atunci\nne-am încrucişat cu maşina inginerului, şi am avut o\nneaşteptată tresărire văzîndu-l pe el alături de soţie şi de\nMaitreyi. M-am roşit prosteşte salutîndu-l, şi mi-a zîmbit\ndispreţuitor, iar d-na m-a privit cu o spaimă şi o uimire pe care\nnu ştiam cum să le înţeleg. Singură Maitreyi şi-a ridicat palmele\nîn dreptul frunţii şi mi-a răspuns la salut, amuzată nespus de\ncompania în care mă aflam şi de fata pe care oţineam în braţe.\nAm încercat şi eu să schiţez acel salut indian, şi am simţit, în\nacea clipă, cît de ridicolă era situaţia. Am avut atunci cîteva\nclipe de panică, pînă ce maşina a putut pleca. Întorcînd capuî,\nam zărit încă fîlfîind şalul de culoarea ceaiului palid al\nMaitreyiei.\nTovarăşii mei s-au amuzat de respectul şi jena cu care\nsalutasem \"un negru\".\n― Am să te văd curînd ducîndu-te să te scalzi în Gange,\nAllan! îmi spuse răutăcios Geurtie.\n― Cum de poţi avea relaţii cu o familie de negri? se\nscandaliză încă o dată Harold.\nŞoferul însă, care observase scena, era încîntat. Cînd i-am\nplătit în faţa restaurantului, mi-a spus în franţuzeşte, ca să nu\nînţeleagă ceilalţi:\n― Très bien, sahib, jeune fille à vous; bahut achhal.\nA doua zi de dimineaţă, cînd m-am întîlnit cu Narendra Sen,\nm-a întrebat cu cel mai firesc ton:\n― Cu cine erai aseară, Allan?\n― Prieteni, sir, am răspuns eu supărător de politicos.\n― Dar fata din braţele dumitale? Era foarte frumoasă. Îţi\nplace?\n― Sunt prea ieftine ca să-mi placă, mr. Sen. Dar a trebuit să\ndau un farewell-party prietenilor mei şi, pentru că erau mulţi şi\nvoiam să economisim maşinile, am luat fiecare cîte o fată în\nbraţe. Nimic impropriu, sir, ca să zic aşa...\nSe vede că a simţit exagerarea cu care îi vorbeam, căci m-a\nbătut pe umăr şi mi-a spus:",
  "― Dumneata, Allan, ai alte drumuri înainte. Viaţa\nanglo-indienilor ăştia nu e demnă de dumneata. Eu aş crede că\nîţi strică mult faptul de a trăi într-o pensiune anglo-indiană;\nn-ai să iubeşti niciodată India alături de ei...\nMă mira interesul pe care îl purta inginerul vieţii mele\nintime. Pînă atunci nu mă întrebase decît dacă mă împac cu\nmîncarea, dacă am un boy cumsecade, dacă nu sufăr de\ncăldură şi de zgomot, dacă iubesc tennis-ul.\nA trebuit să începem repede lucrul, să semnez o mulţime de\nhîrtii, şi la plecare, Sen m-a invitat să mănînc cu el la \"Rotary\nClub\". Toate scuzele mele ― că nu sunt bine îmbrăcat, că mă\nsimt obosit etc. ― nu l-au putut convinge. A trebuit să accept, şi\nspeech-ul pe care l-aţinut în acea zi inginerul, în faţa unei săli\nselecte şi entuziaste, m-a mulţumit şi m-a flatat oarecum, căci\nîmi dovedea încă o dată că mă aflam la masa unui om\nremarcabil.\nÎn acea noapte plecam spre Shillong, Harold singur\nconducîndu-mă la gară şi dîndu-mi ultimele sfaturi de cum să\nmă păzesc de şerpi, de lepră, de malaria şi de stomac.\n― Să bei brandy cu soda şi whisky cu soda!... mi-a strigat el\nîncă o dată, urîndu-mi drum bun.\nIII\nAstăzi am răsfoit multă vreme jurnalul meu din Assam. Cu\ncîtă trudă descifram însemnările de peste zi şi le transcriam în\ncaietul început o dată cu noua mea viaţă. Eram cuprins de un\nsentiment ciudat: că trăiesc o existenţă de pionier, că munca\nmea de construcţii ferate în junglă este mult mai eficace pentru\nIndia decît o duzină de cărţi asupra ei, că lumea aceasta atît de\nveche şi munca noastră laolaltă atît de nouă îşi aşteaptă încă\nromancierul; căci o altă Indie decît cea a reportagiilor de\ncălătorie şi a romanelor mi se dezvăluia mie atunci, printre\ntriburi, alături de oameni cunoscuţi pînă atunci numai\netnologilor, alături de flora aceea otrăvită a Assamului, în ploaia\ncontinuă, în căldura umedă şi ameţitoare. Voiam să dau viaţă\nacestor locuri înecate în feregi şi liane, cu oamenii lor atît de\ncrunţi şi inocenţi. Vroiam să le descopăr estetica şi morala, şi\nculegeam zilnic anecdote, luam fotografii, schiţam genealogii.\nCu cît mă afundam mai mult în sălbăticie, cu atît creştea în\nmine o neştiută demnitate şi un nebănuit orgoliu. Eram bun şi\ndrept în junglă, mai corect şi mai calm ca în oraşe.\nDar ploile... Ce nopţi de luptă cu neurastenia, ascultînd\nritmul acela neuitat al apei pe acoperiş, revărsări fără pomină,\nzile întregi, întrerupte numai de ceasuri cu bură pulverizată şi\nfierbinte, prin care treceam ca printr-o seră, căci picăturile\nacelea nevăzut de mici purtau cele mai istovitoare parfumuri, şi",
  "anevoie puteam răbda capul plecat, ci trebuia să-l răstorn pe\numeri şi să alerg cu nările şi buzele răsfrînte. Stăteam serile în\nodaia mea confortabilă şi răcoroasă sau mă plimbam pe\nveranda bungalow-ului încercînd să regăsesc gustul tutunului\n(pe care nici cele mai exagerate precauţii ale mele nu-l feriseră\nde umezeală), şi cîteodată simţeam că n-am să mai pot îndura.\nÎmi venea atunci să strîng pumnii şi să lovesc lemnul\nbalustradei, să urlu şi să pornesc prin ploaie afară, în\nîntunerec, oriunde, într-unţinut în care cerul să nu toarne\nveşnic şi iarba să nu fie atât de înaltă, de umedă, de cărnoasă.\nAş fi vrut să văd iarăşi flori, să mă plimb pe cîmpii, asemenea\ncelor din Tamluk, să simt briză sărată sau vînt uscat de deşert,\ncăci aburii şi miresmele acelea vegetale mă înnebuniseră.\nEram singur cu cei trei servitori şi paznicul bungalow-ului,\nşi cînd pica vreun călător, inspector la vreo plantaţie de iută\nsau departament-agent, sau negustor de ceai în drum spre\nChina, beam împreună o sticlă de whisky. Beam în fiecare\nseară, cum terminam inspecţiea şi veneam la bungalow să-mi\niau baia. Era un ceas în care anevoie îmi mai simţeam carnea;\ndacă mă zgîriam atunci, nu mă durea. Şi totuşi îmi simţeam\nnervii ca o plasă de argint-viu, tremuram, aveam răsuflarea\nfierbinte, ameţeam de cîte ori trebuia să mă ridic de pe scaun şi\npriveam în gol, fără voinţă, fără timp. Feciorul îmi aducea pe\nmăsuţă sticla de whisky şi butelia cu soda, şi beam rar, cu\nbărbia rezemată pe piept, în pijama, întins moale pe\nchaise-longue-ul portativ, pînă ce simţeam o căldură blîndă\ndezmorţindu-mi trupul şi, atunci, săream în sus, îmi strîngeam\ntîmplele, mă îmbrăcam şi plecam să mă plimb prin ploaie.\nRespirînd văzduhul acela cu picături pulverizate şi calde,\ntînjeam la o viaţă modestă şi fericită, o fermă prin apropierea\nunui oraş, unde aş fi putut ajunge în fiecare zi cu automobilul.\nEau ceasurile mele de slăbiciune acele rătăciri prin ploaie.\nRămîneam pînă ce mă apuca pofta de lucru sau de somn.\nDormeam mult şi greu, mai ales cînd am lucrat acele trei\nsăptămîni la patruzeci de mile nord de Sadyia. Veneam la\nbungalow cu maşina, cîteodată chiar după miezul nopţii, căci\ntrebuia să ocolim drumurile joase şi alegeam numai şoselele de\npe pantă. Adormeam îmbrăcat şi nespălat, după ce înghiţeam o\nceaşcă de ceai cu rom mult şi chinină, căci a doua zi, înainte de\nnouă, trebuia să fim porniţi la drum. Neglijasem tot mai mult\ntoaleta. Nu mai era nici un alb prin toată regiunea în acele luni\nde monsoon în toi; numai cîteva familii de eurasieni, la care mă\nabăteam cîteodată, din plictiseală, ca să mai aud vorbindu-se\nenglezeşte şi să bem împreună.\nDuminecile, în timp ce servitorii mei plecau cu trenul la\nShillong după provizii, dormeam pînă la prînz, mă deşteptam\ncu capul greu şi cu gura încleiată şi rămîneam ziua întreagă în\npat, transcriindu-mi în jurnal însemnările. Voiam să public mai\ntîrziu o carte despre adevărata viaţă a albului în Assam şi mă",
  "analizam cît puteam mai precis; zilele mele de marasm şi\nneurastenie, alături de zilele, mai numeroase, fireşte, de\npionierat, de orgolios efort, de creştere.\nÎn tot decursul lui iulie n-am fost decît o singură dată la\nShillong şi, acolo, am sorbit soarele, am văzut iarăşi\ncinematograf, mi-am reparat patefonul, mi-am cumpărat\nromane poliţiste, singurele pe care mai eram în stare să le citesc\nde cînd venisem în Assam. Totuşi, ştiam că munca mea e bine\napreciată la centru, şi aceasta nu prin agentul nostru din\nShillong, ― un irlandez îngîmfat, care încercase să mă facă să\naştept la uşă ―, ci direct de la Narendra Sen, care-mi scria\naproape săptămînal cîteva rînduri dictate dactilografului, calde\nşi prieteneşti. În octombrie aveam concediu o lună. Dar puteam\nveni la Calcutta şi pe la mijlocul lui august, dacă predam\nraportul şi încheiam inspecţia şi reparaţia acelor puncte difieile\ndin apropierea Sadyiei.\nS-a întîmplat însă ceva de care mă temeam, în ceasurile\nmele de totală depresiune. La începutul lunii august m-am\nîmbolnăvit de malaria, o malaria gravă, întovărăşită de un\nsurmenaj nervos. Venisem cu cîteva ceasuri mai devreme la\nbungalow şi mi s-a părut ceaiul fără nici un gust. Aveam febră\nşi tremuram. M-am culcat după ce înghiţisem trei pahare cu\nbrandy, amintindu-mi sfaturile lui Harold. Dar a doua zi am\nînceput să aiurez, şi fiind chemat un eurasian, mr. Frank, el\nînţelese că e malaria, şi m-au dus chiar în după-amiaza aceea la\nSadyia. Soarele ardea de minune, şi vedeam flori şi paseri, iar în\ngară m-a zguduit prezenţa unei femei; nu mai întîlnisem femei\nalbe de patru luni.\nDe-atunci nu-mi mai amintesc nimic. Ştiu că am fost dus la\nShillong şi instalat în spitalul european de acolo, că s-a\ntelegrafiat la Calcutta şi, pînă să sosească înlocuitorul meu, a\nvenit mr. Sen să mă vadă, la spital. Peste cinci zile, într-un\ncompartiment clasa I, cu două surori de caritate şi cu Harold,\nplecam spre Calcutta, unde am fost internat direct în spitalul\nde medicină tropicală.\n...M-am deşteptat într-o dimineaţă şi am privit surprins\nîncăperea aceea aibă ― mirosind a zahăr ars şi a amoniac ― şi\npe doamna care citea confortabil într-un jeţ aproape de\nfereastră. Cîteva minute am ascultat şuierul ventilatorului,\nîncercînd să aflu cine îmi vorbise mie, chiar atunci, de Lord Jim\nal lui Joseph Conrad. Îl auzisem, îi ştiam glasul şi cît n-aş fi dat\nsă mă pot ridica din pat şi să-i spun că romanul e mediocru, că\nnici pe departe nu-l pot asemăna cărţii mele favorite Almayer's\nFolly, scrisă de Conrad în tinereţe.\n― Cine n-a citit Almayer's Folly nu cunoaşte încă talentul lui\nConrad, spusei eu tare către doamna care îşi continua lectura\ncu faţa întoarsă către fereastră.\n― Dumnezeule! Vasăzică, n-ai surzit?! exclamă surprinsă la\nculme doamna, apropiindu-se de mine şi su-nînd. Vrei ceva?",
  "― Vreau să mă rad, spusei eu calm, mîngîindu-mi obrajii, pe\ncare-i simţii scofîlciţi şi reci sub barba crescută în voie. Vă rog\nsă mă iertaţi dacă mă prezint astfel în faţa d-niei voastre. Cred\ncă am fost adus aici în timp ca aiuram. Vă rog încă o dată să mă\niertaţi.\nFemeia rîse cu poftă. Apoi, serioasă deodată:\n― Bine că v-aţi venit în fire. Desperasem. Ar trebui să\ntelefonez d-lui Carr. Bietul băiat a întrebat în fiecare zi de\nd-stră....\nGîndul că Harold s-a interesat de mine m-a mişcat atît de\nprofund, încît mă podidiră lacrimile. Mi se părea că sunt singur,\npărăsit undeva fără prieteni şi fără cunoscuţi, şi mi-era teamă\nde moarte. Mă vedeam mort aici, la cinci săptămîni depărtare\ndeţara mea, şi gîndul acesta mă paraliza, frica îmi îngheţase\nobrajii.\n― Ce ai? întrebă ciudat doamna.\n― Nimic; vreau să mă rad, minţii eu, căci mi se părea că\nn-are să mă înţeleagă.\nDar lacrimile nu conteneau, şi atunci o întrebai şoptit:\n― Credeţi că am să mă fac bine, că am să mai văd New\nYorkul şi Parisul? Am să mai fiu iarăşi zdravăn?\nNu-mi aduc aminte ce a răspuns, deşi ziua deşteptării mi-a\nrămas bine fixată în minte. Au venit cîţiva doctori, europeni,\napoi a intrat Harold, care mi-a strîns mîna două-trei minute în\nşir.\n― Bine, mă?! Bine, mă?! întrebă el, privindu-mă.\nMi-a spus o mulţime de lucruri care m-au amuzat: Geurtie\nflirtează acum cu un manager de la \"Middle Bank\", un tip\nsubţire, care nu îndrăzneşte decît s-o sărute şi o duce la cinema\nîn locuri de trei rupii şi opt annas. Norinne, căsătorită, e mai\npuţin frumoasă. În odaia mea din Wellesley Street s-a mutat o\nfamilie da anglo-indieni sărmani; el, tînăr, aduce fetiţe de\nşcoală în odaie şi le pipăie în faţa nevestei, însărcinată în ultima\nlună, care îi spune:\n― Jack, iar ai să te turburi...\nÎn timp ce noi vorbeam prostii, veni, ingierul, care îmi\nstrînse mîna cu căldură şi mă mîngîe pefrunte, privindu-mă\nlung. I-l prezentai pe Harold, care-i spuse obraznic:\n― Încîntat să vă cunosc, mr. Sen.\n― Alln, ai întrecut măsura lucrind. de aceea si căzut bolnav,\nmă consolă inginerul. Să n-ai nici o grijă, am aranjat eu totul\nVedeam că e stînjenit de Harold şi că mi-ar fi spus mai\nmulte, dacă am fi rămas singuri. A făgăduit să revină a doua zi,\npe seară, după ce va termina lucrul.\n― Tipul ăsta e groaznic, reflectă Harold. Mă mir de ce-ţi\npoartă atîta interes. Nu cumva vrea să te însoare cu fiică-sa?\n― Eşti absurd, Harold, mă revoltai eu ipocrit, roşind.\nImaginea Maitreyiei, de care mă despărţisem de mult, îmi\napăru iarăşi în faţa ochilor, de astă dată mai caldă, mai umană,",
  "aproape zeflemitoare, cu zîmbetul ei fardat (căci, ceea ce e\ncurios, faţa ei şi faţa d-nei Sen se împlineau una pe alta în\nmemoria mea, şi gura înroşită de pan a mamei trecea alături de\nochii mari şi părul negru, adunat pe ceafă, al fetei). Rămăsei\ncîteva clipe contemplînd-o, cu o mirare şi o dulce suferinţă\nispitindu-mi sufletul (să fi fost absenţa ei. să fi fost teama că în\ncurînd-va trebui s-o văd şi poate să-i vorbesc?). Prezenţa lui\nHarold mi se păru deodată o impietate, şi nu ştiam cum să-mi\nexplic sentimentul acesta ciudat; nu era în nici un caz dragoste,\nşi nici respect nu era, pentru că Maitreyi mi se păruse pînă\natunci o bengaleză îngîmfată şi stranie, care dispreţuieşte albii\nşi e atrasă totuşi de ei. Tot ce mi-a spus Harold nu m-a mai\ninteresat. Aş fi vrut să plece, să pot rămîne singur. Se întîmplau\nprea multe într-o singură zi.\nPrintre acele multe ghiceam prea bine că se află şi\nima-ginea Maitreyiei, răsărită deodată într-o conştiinţă scăpată\nde febră, imagine pe care nu ştiam unde s-o aşez şi ce să-i spun\ncînd ea va ajunge prezenţă.\nNu fusesem niciodată bolnav, şi convalescenţa aceasta, care\nse vestea lungă, mă neliniştea. Aş fi vrut să zvîrl de pe mine\ncearceaful, să-mi caut pe undeva hainele şi s-o pornesc haihui\nprin Calcutta, de luminile căreia mi-era dor. Aş fi vrut să ajung\nîn \"Oraşul chinezesc\" şi să mănînc ciau ― acei tăiţei fierţi în unt,\ncu praz şi vegele multe, cu homari şi gălbenuşuri de ouă ― şi să\nmă opresc la întoarcere la \"Firpos\", să ascult jazz-ul cu un\ncocktail bun în faţă. Toată sănătatea mea de alb orgolios se\nîmpo-trivea regimului anost al sanatoriului. Nu puteam face\nnimic, nici cel puţin fuma.\nMă plîngeam a doua zi fetelor, ― Geurtie şi Clara ―, care\nveniseră cu ciocolată,ţigări şi fructe:\n― Aş vrea să fug de aici şi să-mi fac de cap.\nHarold plănuia un chef monstru, cu prelungire la Lacuri, în\nnoaptea cînd voi ieşi din sanatoriu. Geurtie, precisă, căută o\nbucată de hîrtie şi un creion, ca să facă liste invitaţilor. Pe cei\ndoi Simpson nu îi va chema, pentru că Isaac se ascunde prin\ncolţuri şi bea whisky pur, iar Gerald furăţigări; l-a văzut chiar\nea la logodna Norinnei. Va trebui, neapărat, s-o invităm pe\nCatherine, care a întrebat tot timpul de mine şi i-a părut atît de\nrău cînd a aflat că sunt bolnav la sanatoriu. Despre fraţii\nHuber, cu frumoasa Ivy, vom mai vorbi. Ceilalţi se ştiu.\nAscultînd-o cum înseamnă nume şi decide pentru mine, nu\nştiam dacă trebuie să mă întristez sau să mă amuz. O priveam,\nşi ochii îmi alunecau adesea de pe chipul ei în gol.\n― D-l Sen, anunţă sora.\nAm avut atunci aceeaşi dezorientare pe care o am de cîte ori\ntrebuie să pun faţă în faţa pe un indian pe care îl respect cu\ntineri sau tinere eurasiene. Fetele au întors curioase capetele\ncătre uşă. A intrat, cu acelaşi zîmbet lărgindu-i gura, Narendra\nSen; iar după el, cu ezitări şi paşi moi, Maitreyi. Am simţit cum",
  "mi se opreşte inima şi mi-am dat îndată seama că sunt\nnebărbierit de o zi, că mă aflu într-o pijama streină care mă\ndefavorizează, că, în sfîrşit, sunt ridicul. Am strîns mîna\ninginerului, prefăcîndu-mă suferind (ca să-mi acopăr orice\neventuală inepţie), şi am dus palmele la frunte, salutînd cu o\ncomică seriozitate pe Maitreyi. Dar care nu-mi fu mirarea cînd,\nprezentînd-o felelor, se îndreptă hotărît către ele şi la strînse\nmîinile, întrebîndu-le politicos:\n― How do you do?...\n― Fiică-mea cunoaşte două coduri de eleganţă, rîse\ninginerul (trăgînd cu ochii la Geurtie, pe care a spionat-o apoi\ntot timpul, mai ales după ce spunea ceva de spirit). Codul\nacesta, occidental, îl aplică însă numai faţă de doamne şi\ndomnişoare.\nEu stam ca pe ghimpi. Fetele începură să vorbească între\nele, chemîndu-l şi pe Harold, iar inginerul explică ceva în\nbengali fiicei sale, care privea jur-împrejur cu o curiozitate\naprinsă şi zeflemitoare totodată. Atunci am observat că, de cîte\nori ascultă atent ceva care i se spune cu seriozitate, pe buzele\nMaitreyiei flutură un imperceptibil zîmbet de ironie, de sălbatec\nsarcasm, pe care anevoie l-ai fi crezut aievea pe faţa aceea atît\nde inocentă şi înspăimîntată. Mă întrebam atunci puţin mîniat\nde stîngăcia mea, ce mă turbură în prezenţa acestei fete, care\nnu are nimic fascinant, pe care n-aş putea-o iubi niciodată, cu\ncare mă voi întîlni sporadic şi inutil.\n― Cînd veniţi la noi, domnule Allan?\nGlasul ei sună straniu, şi cei trei întoarseră capetele s-o\nprivească.\n― Îndată ce mă voi face bine... (Şi ezitai, căci nu ştiam cum\nsă-i spun: miss nu se potrivea, devi nu îndrăzneam;\nîncurcătura mă făcea să roşesc şi începui să mă scuz.)\nIertaţi-mă dacă m-aţi găsit nebărbierit şi odaia aşa cum e,\nderanjată. M-am simţit atît de rău astăzi (şi schiţai acelaşi gest\nfalş, de extenuare, rugîndu-mă în gînd să plece odată şi să\ncurme o situaţie care mi se părea insuportabilă).\n― Ştii, Allan, că m-am hotărît să te invit să locuieşti la mine,\nvorbi inginerul. Soţia mea mi-a dat ideea. D-ta nu eşti obişnuit\ncu mîncările acestea de la noi şi, dacă va trebui să rămîi în\nCalcutta, mi-e teamă că viaţa de aici, aşa cum eşti slăbit de\nboală, te va ruina. Apoi, mai e un lucru; ai economisi o sumă\nimportantă de bani şi, după un an, doi, ai putea pleca să-ţi vezi\nfamilia. Pentru noi, prezenţa d-tale cred că nu mai e nevoie să-ţi\nspun...\nÎşi încheie vorba cu acelaşi zîmbet umed şi lung de broască.\nMaitreyi mă privi drept în ochi, fără să-mi spună ceva, fără să\nîntrebe, aşteptînd. Ce ciudă mi-e acum că n-am notat îndată\ndupă plecarea lor foarte turburătoarea stare de suflet pricinuită\nde cuvintele lui Narendra Sen. Mi-aduc aminte vag (şi vagul\nacesta se datoreşte nu atît depărtării în timp, cît nenumăratelor",
  "sentimente şi revolte pe care le-am încercat eu de-atunci şi care\naproape au neutralizat, au estompat în cenuşiu şi banal\npreliminariile), mi-aduc aminte că strigau în mine două suflete;\nunul mă îndemna către viaţa nouă, pe care nici un alb, după\nştiinţa mea, nu o cunoscuse de-a dreptul din izvor, o viaţă pe\ncare vizita lui Lucien mi-o relevase ca pe o minune, pe care\nprezenţa Maitreyiei o făcea mai tainică şi mai fascinantă ca o\nlegendă, către care mă simţeam atras şi dezarmat; şi celălalt\nsuflet se revolta împotriva conspiraţiei acesteia din umbră a\nşefului meu pentru a-mi paraliza libertatea şi a mă implica\nîntr-o existenţă cu rigori şi mistere, unde petrecerile mele\ntinereşti vor trebui sacrificate, băuturile excluse,\ncinematografele rărite. Simţeam tot atît de organic şi tot atît de\n\"ale mele\" ambele îndemnuri. Dar nu puteam întîrzia peste\nmăsură răspunsul şi mulţumirile mele.\n― Vă rămîn atît de îndatorat, mr. Sen. Dar mi-e teamă să nu\nvă deranjez, îngînai eu cu ochii la fete, care savurau cu ciudă\nprizonieratul meu (inginerul şi cu Maitreyi erau chiar Iîngă pat,\nHarold şi fetele aproape de fereastră).\n― Nu vorbi prostii, rîse Narendra Sen. Sunt atîtea odăi\niibere, jos, lîngă bibliotecă. Şi apoi, prezenţa d-tale va fi încă un\nferment în opera de civilizare a familiei mele, crede-mă. (A spus\nasta pe un ton ironic? mă întrebam.)\nÎmi aduc aminte că, vorbind odată cu fetele despre inginer şi\ndespre frumoasa lui fiică, le-am spus în glumă că am nevoie de\najutorul lor, şi iată cum: dacă ne vom întîlni, ― fiind de faţă şi\ninginerul, şi ele, şi eu ―, Geurtie să mă întrebe inocentă: \"Allan,\nce-ţi mai face iubita?\" Eu mă voi preface stingherit, voi încerca\nsă fac semne, dar Geurtie va vorbi înainte: \"Haide, nu te mai\npreface că nu ştii despre cine e vorba! Te întreb ce mai face\nNorinne (sau Isabel, sau Lilian, orice nume de fată îi va veni în\nminte)?\"\nUitasem aproape de gluma aceasta, cînd Geurtie se\nîndreptă către mine şi mă întrebă, clipind şireată din ochi:\n― Allan, ce-ţi mai face iubita?!\nŞi, fără să mai aştepte un răspuns (Inginerul rămase cu\nzîmbetul îngheţat pe buzele lui groase, Maitreyi ridică uşor\ncapul s-o privească), Geurtie continuă, pare-se foarte bine\ndispusă:\n― Haide, nu te mai preface! Trebuie s-o întrebi şi pe ea\nînainte de a te muta la mr. Seri, Nu e aşa?\n― Fără îndoială, încuviinţă, încercînd să rînjească,\ninginerul.\nMaitreyi o privea cu o adevărată mirare, apoi îşi pironi\nprivirile în ochii tatălui.\n― łi-am adus ceva de citit, Allan, vorbi inginerul repede, ca\nsă curme scena. Fiica mea a ales Out of the East a lui Lafcadio\nHearn. Dar acum e prea tîrziu ca să-ţi mai citească.\n― N-am să pot ceti deloc, babà, vorbi Maitreyi. Englezeasca",
  "mea e incomprehensibilă (spuse cuvîntul acesta cu o vădită\ngrijă de pronunţie şi accent).\n― Dar, Allan, nu mi-ai spus nimic despre iubita ta, reveni\nGeurtie, nemulţumită că intervenţia ei n-a cores-puns\naşteptărilor.\n― Oh. Lasă-mă, că n-am nici o iubită! strigai eu, înfuriat şi\nde prostia mea, şi de prostia ei.\n― Minte, spuse ea mai încet, aproape confidenţial, către\ninginer. E un mare crai...\nScenă. Inginerul îşi privea fiica zăpăcit şi încurcat. Maitreyi\nîi privea pe toţi cu ochii ei absenţi, inumani. Harold credea că\nbătălia a fost cîştigată şi-mi făcea semne de lîngă fereastră. Mie\nmi se părea totul ridicul la culme; şi, cum într-o situaţie\nridiculă sunt incapabil să iau vreo hotărîre, ci aştept să\nintervină vreo minune s-o curme, îmi fixasem ochii într-un\npunct fix şi-mi frecam fruntea, să mă scot astfel din eventual\nprintr-o durere mimată.\n― E timpul să-l lăsăm pe Allan să se odihnească, spuse mr.\nSen, strîngîndu-mi mîna.\n― Venim şi noi acum, adăogă Harold, luîndu-şi rămas-bun\nde la inginer şi de la Maitreyi (pe care, de altfel, nu ştia cum s-o\nsalute).\nDupă ce plecară, fetele se apropiară bufnind de patul meu şi\nîncepură să mă felicite ironic.\n― Hei, Allan, eşti pierdut, băiete! vorbi Geurtie.\n― Dar nu e urîtă, spuse în treacăt Clara, numai că mi se\npare murdară, ca orice indiană. Cu ce-şi dă pa păr?\nPe mine, laşitatea mă cuceri deodată. Începui să bîrfesc şi\npe inginer, şi pe Maitreyi, fără să cred un cuvînt din cele ce\nspuneam, dar ascultînd amuzat cele ce-mi vorbeau fetele şi\nHarold. Orice urmă de fascinaţie şi respect pieri din conştiinţa\nmea. Mai ales că nu înţelegeam nimic din cele ce se\npetrecuseră.\n― Hai să revedem lista, îşi aminti Geurtie. Cred că ar fi bine\nsă invităm şi pe fraţii Huber. Cel mare, David, are maşină...\nApropos, ce zici de prezenţa mea de spirit cu \"iubita\"? Te-am\nsalvat, Allan, să ştii...\nIV\nMă deşteptam în fiecare dimineaţă cu o nouă mirare. Patul\nmeu de campanie se afla chiar lîngă uşă, şi cele dintîi priviri\ndescopereau o încăpere ciudată, cu fereastra înaltă şi zăbrelită,\npereţii vopsiţi în verde, un vast fotoliu de paie şi două taburete,\nalături de o masă de lucru, cîteva litotipii bengalice, bătute în\nţinte de partea dreaptă a bibliotecii. Îmi trebuiau cîteva minute",
  "ca să-mi amintesc unde mă aflu, să înţeleg acele zgomote surde\ncare veneau de afară, pe fereastra deschisă, sau de pe coridor,\nprin uşa lată, pe care o închideam noaptea cu o bară de lemn.\nDedeam la o parte învelitoarea spumoasă care atîrna deasupra\npatului şi plecam să mă spăl în curte, într-o cabină de tablă\ncare acoperea cada de ciment, în care servitorii turnau de cu\nseară cîteva duzini de găleţi cu apă. Era un ceremonial nou şi\nreconfortant duşul acesta improvizat în mijlocul curţii.\nScoteam apa cu o cană şi o zvîrleam pe trup, tremurînd tot, căci\nera iarnă şi curtea pietruită. Dar eram mîndru de curajul acesta\nal meu; ceilalţi aduceau cu ei şi cîte o găleată cu apă caldă şi,\ncînd au aflat că îmi iau întotdeauna duşul rece, nu şi-au putut\nascunde mirarea şi admiraţia. Gîteva zile, toată casa n-a vorbit\ndecît despre baia mea de dimineaţă, fără apă caldă. Aşteptam\nsă-mi spună ceva şi Maitreyi, pe care o întîl-neam devreme de\ntot, la ceai, într-o sari albă, simplă, şi cu picioarele goale. Şi\nîntr-o zi mi-a spus (primele ei cuvinte neoficiale):\n― Înţara dumneavoastră trebuie să fie foarte frig. De aceea\nsunteţi albi...\nA pronunţat cuvîntul \"alb\" cu oarecare invidie şi melancolie,\nuitîndu-şi fără voie cîteva clipe mai mult privirea pe braţul meu,\naşa cum se rezemase de masă, jumătate goi în bluza de lucru.\nAm fost şi surprins, şi încîntat ghicind invidia aceasta, dar\nzadarnic încercam să continuu conversaţia. Maitreyi şi-a sfîrşit\nceaiul ascultîndu-ne, pe mine şi pe inginer, şi aprobîndu-mă de\ncîte ori o întrebam direct.\nNu vorbeam aproape niciodată împreună. O zăream\ntre-cînd pe coridor, o auzeam cîntînd, ştiam de ea că îşi petrece\no bună parte din zi închisă în odaie sau pe terasă şi mă înciuda\ngrozav fiinţa aceasta atît de aproape de mine şi totuşi atît de\nstreină. Mi se părea, de altfel, că eram tot timpul observat, nu\ndin cine ştie ce bănuială, ci pentru că se temeau toţi să nu fiu\nstingherit în noua mea locuinţă. Cînd rămîneam singur, rîzînd\nde tot ceea ce îmi apărea straniu şi neînţeles, primeam la fiecare\nceas prăjituri şi fructe, ceai cu lapte sau nuci de cocos bine\ncurăţite. Mi le aducea un servitor, cu bustul descoperit şi păros,\nsingurul cu care puteam schimba cîteva cuvinte în\nhindusthani. Îl observasem cum priveşte lacom lucrurile mele,\naşa cum sta turceşte lîngă uşă şi mă sorbea din ochi,\nneîndurîndu-se să plece, întrebîndu-mă dacă patul e destul de\nbun, dacă învelitoarea mă apără bine deţînţari. dacă îmi place\nlaptele crud, dacă am fraţi şi surori, dacă mi-e dor deţară, şi\nştiam că într-o cameră de sus îl aşteaptă d-na Sen şi celelalte\nfemei (pe care nu le cunoscusem), şi lor le va repeta cuvînt cu\ncuvînt tot ceea ce vorbisem.\nMaitreyi mi se părea mîndră şi dispreţuitoare. Adesea, la\nmasă, îi surprindeam un zîmbet distant şi puţin răutăcios.\nPleca întotdeauna mai devreme, ca să mănînce pan, şi cum\ntrecea într-o odaie vecină începea să rîdă şi să vorbească",
  "Bengali. Cu mine nu vorbea niciodată cînd ne aflam mai mulţi\nlaolaltă; iar dacă o întîlneam singură, nu îndrăzneam eu.\nMi-era teamă să nu calc vreo regulă din acel necunoscut\nceremonial al bunei-purtări indiene. De aceea mă prefăceam\nadeseori că n-o văd şi mă retrăgeam în odaia mea. Mă întrebam\ncîteodată ce crede ea despre mine, ce fel de suflet ascunde sub\nexpresia aceea atit de schimbătoare a feţei (căci erau zile cînd se\nurîţea şi zile cînd era frumoasă de nu mă puteam sătura\nprivind-o). Mă întrebam, mai ales, dacă e stupidă ca toate\ncelelalte fete sau dacă e, într-adevăr, simplă ca o primitivă, aşa\ncum îmi închipuiam eu că sunt indienele. Şi apoi, ca să nu mă\nlas furat de gînduri inutile, scuturam cenuşa pipei şi mă\nreîntorceam în lectură. Biblioteca inginerului ocupa două odăi\nla parter, şi în fiecare zi aduceam pe masa mea alte cărţi.\nO dată ― trecuseră numai cîteva săptămîni de îa venirea\nmea în Bhowanipore ― m-am întîlnit cu Maitreyi în randă. O\nsalutai aproape automat, împreunînd palmele în dreptul\nfrunţii, căci nu ştiu de ce mi se părea stupid să ridic cascheta\ncolonială în faţa unei indiene (poate credeam că aş putea-o jicni\ncu un salut strein rasei ei; sau poate o salutam aşa ca să-i\ncapăt încrederea).\n― Cine v-a învăţat salutul nostru? întrebă ea, zîmbindu-mi\nneaşteptat de prieteneşte.\n― D-ta. (Îmi amintii scena, penibilă, a întîlnirii din maşină.)\nMă privi o clipă, figura i se descompuse de o frică aproape\ncarnală, buza îi tremură şi fugi pe coridor, fără să-mi spună un\nalt cuvînt. Intrai în cameră stînjenit. Mă hotărîi să-i spui\ninginerului toate acestea, să-i mărturisesc cit de încurcat sunt,\nsă-i cer să mă înveţe ceva.\nLa cîteva zile după aceea, cînd eu mă întorsesem de în birou\nşi stăteam trîntit pe pat, obosit, fără gînduri, Maitreyi a bătut la\nuşa mea.\n― Vă rog să-mi spuneţi cînd se întoarce tata, vorbi ea,\nrezemîndu-se intimidată de uşă.\nSării în sus zăpăcit (mărturisesc că nu ştiam cum să mă\nport cu fata aceasta) şi-i spusei tot ce ştiam, în mai multe\ncuvinte decît ar fi fost nevoie şi fără să îndrăznesc s-o poftesc\nînlăuntru, să şadă.\n― Mama m-a trimis să vă întreb, adăugă ea, timidă,\nţîntuindu-şi totuşi privirile în ochii mei. Nu vă distraţi destul în\ncasa noastră şi de aceea rămîneţi ceasuri întregi singur aici în\nodaie. Mama spune că, dacă lucraţi după spusul soarelui, vă\nîmbolnăviţi.\n― Ce-aş putea face altceva? o întreb.\n― Dacă vreţi, vorbiţi cu mine... Sau vă plimbaţi.\n― Nu mai am prieteni, îi spun sincer, apropiindu-mă de uşă,\nnu mai am la cine să mă duc. Mă plimb destul cînd mă întorc de\nla lucru.\n― Vă distraţi mult mai bine acolo, în Wellesley Street, vorbi",
  "ea, zîmbind. Apoi, parcă şi-ar fi amintit ceva, se în-dreptă către\nverandă. Mă duc să văd dacă au venit scrisori.\nRămăsei rezemat de uşă, aşteptînd-o. Fredona un cîntec\nfără melodie, aşa cum auzeam serile, înainte de a adormi, din\nodaia ei. Ştiam că sus, cu ferestrele în în ulicioara ce străbate\nmaidanul şi cu o uşă în balconul bine înveşmîntat în glicine cu\nfloare roşie, se află odaia ei. O auzeam cîntînd şi certîndu-şi\nsora cea mică, o simţeam vag cînd ieşea în balcon, şi de acolo\nvenea glasul scurt, de pasăre surprinsă, cînd răspundea la vreo\nchemare de jos: \"Giacè!\".\nSe întoarse cu cîteva scrisori şi se opri în faţa mea,\nîn-cercînd să lege cheia de colţul sari-ei.\n― Eu am grija cutiei de scrisori, spuse mîndră. Dar mie\nnu-mi scrie nimeni, adăogă, puţin întristată, privind numele pe\nplicuri.\n― Cine să vă scrie?\n― Oamenii. De ce mai e poştă, dacă nu primesc scrisori de la\noameni pe care nu-i văd?\nO privii fără să înţeleg. Rămase şi ea, cîteva clipe,\ngîndindu-se speriată la ceva şi închizînd ochii.\n― Mi s-a părut c-am făcut o greşeală de gramatică, îşi\nmărturisi ea turburarea.\n― N-a fost nici o greşeală.\n― Atunci de ce mă priveaţi aşa?\n― NU prea înţelegeam. Cum să vă scris oameni ne-\ncunoscuţi?\n― Nu se poate, nu e aşa? Şi tata spune aceiaşi lucru. Tata\nspune că sunteţi foarte inteligent, e adevărat?\nZîmbii prosteşte şi încercai să fac o glumă, dar ea continuă:\n― Vreţi să vedeţi terasa?\nAcceptai cu bucurie, căci tînjeam să mă tolănesc acolo, pe\nacoperişul casei, să privesc în voie cerul, grupurile de cocotieri\nşi grădina, să văd de sus cartierul acesta numai parcuri şi vile,\nîn care mă rătăceam la început aproape în fiecare zi.\n― Pot veni aşa cum sunt?\nMă privi mirată. Explicai:\n― Sunt în pantofi de tennis, fără ciorapi, n-am guler, n-am\nhaină.\nContinuă să mă privească. Apoi întrebă deodată, straniu de\ncurioasă:\n― La d-stră cum se suie lumea pe terasă?\n― Noi n-avem terase.\n― Deloc, deloc?\n― Deloc.\n― Trebuie să îie trist. Cum vedeţi, atunci, soarele?\n― Pe stradă, la cîmp, cum se vede soarele.\nSe gîndi o clipă.\n― De aceea sunteţi albi. Sunteţi foarte frumoşi. Şi eu aş vrea\nsă fiu albă, nu se poate asta, nu e aşa?",
  "― Nu ştiu, dar bănuiesc că nu. Pudră.\nAvu o uitătură de dispreţ.\n― Pudra se spală. D-stră v-aţi pudrat cînd eraţi mic?\n― Nu, nimeni nu se pudrează cînd e mic...\nMă privi fericită.\n― Dacă vă pudraţi, vă îmbolnăveaţi. Şi Tolstoi spune aşa.\nIarăşi mă mirai, şi o priveam probabil foarte amuzat, căci\nnumaidecîţ deveni serioasă.\n― Nu cunoaşteţi pe contele Lew Tolstoi (pronunţă pe Lew în\nenglezeşte: Liu), marele scriitor rus? Scrie foarte frumos; şi a\nfost bogat, dar la bătrîneţe a lăsat totul şi s-a retras în pădure;\nparcă ar fi fost indian...\nÎşi aduse aminte de terasă şi mă pofti. Urcarăm amîn-doi\nscările, eu puţin intimidat, pentru că trebuia să trec prin faţa\nodăiei femeilor, ea încercînd să vorbească tare, ca să o audă\nmaică-sa şi ― cum mi-a mărturisit în urmă ― să ştie că \"mă\ndistrează\". (Gazda mea nu dormise cîteva nopţi gîndindu-se cît\nde greu îmi va fi mie fără \"distracţii\": fără muzică, fără prieteni,\nfără patefon.) Cînd ajunsei sus, mă cuprinse deodată o\nnemărginită bucurie. Niciodată n-aş fi ghicit cît de schimbată\nse vede lumea de pe acoperişul unei case, cît de liniştită apare\ncetatea, cît de verde e cartierul nostru. Treceam în fiecare zi pe\nlîngă arborii din Bhowanipore, dar niciodată n-aş fi crezut că\nsunt atît de mulţi. Mă rezemai de parapet şi privii în jos, in\ncurte. Îmi amintii ziua cînd am zărit-o pe Maitreyi trîntîtă pe\ntrepte şi rîzînd. Mi se părea c-au trecut ani de-atunci. Trecuseră\nani şi de cînd Maitreyi venise să mă întrebe, fricoasă, la uşa\nodăiei mele: \"Vă rog să-mi spuneţi cînd se întoarce tata\"... N-o\nînţelegeam; mi se părea că e un copil, o primitivă. Mă atrăgeau\nvorbele ei, mă încîntau gîndirea ei incoherentă. naivităţile ei, şi\nmultă vreme, mai tîrziu, mi-a plăcut să mă consider om întreg\nalături de această barbară.\n― Sora mea nu vorbeşte bine englezeşte, îmi spuse venind\ncu Chabù de mînă, dar înţelege totul. Vă roagă să-i spuneţi o\npoveste... Şi mie îmi plac poveştile.\nRămăsei iarăşi sec şi inert în faţa fetelor astea, care se\nţineau de mînă, sub cerul unui început de seară aşa cum\nniciodată nu văzusem. Am avut o senzaţie ciudată de vis, de\ndecor schimbat într-o clipită. Parcă s-ar fi ridicat de undeva o\ncortină. Sau poate mă schimbasem eu; nu ştiu.\n― N-am mai citit de mult poveşti, răspunsei după o destul\nde lungă pauză. Şi apoi, mai e ceva: eu nu ştiu să povestesc. E\nun dar ăsta al poveştilor. Nu-l are oricine.\nSe întristară amîndouă, atît de spontan şi de sincer, încît\nmă simţii vinovat şi începui a mă gîndi dacă nu cumva tot îmi\nmai aduc ceva aminte din toate poveştile pe care le citisem în\ncopilărie. Nu-mi venea nici una în minte. Mă simţeam neghiob,\nşi conştiinţa opacităţii mele mă paraliza. Trecui repede în\nrevistă: Perrault, Grimm, Andersen, Lafcadio Hearn. Mi se",
  "păreau toate cunoscute. Mi se părea că aş fi ridicol să le spun\npovestea Scufiţei Roşii sau a principesei adormite, sau a\ncomorii fermecate. Aş fi vrut să ştiu o poveste minunată, cu\naventuri şi complicaţii multe, care să-i placă şi Maitreyiei. Să\nfie, în sfîrşit, demnă de un tînăr inteligent şi cetit; să fie\noriginală, impresionantă, simbolică. Şi nu-mi 'trecea prin minte\nnici o astfel de poveste simbolică.\n― Spune-mi o poveste cu un pom, vorbi Chabù, privindu-şi\nsora ca să înţeleagă dacă se exprimase bine.\nMă gîndii că aş putea improviza ceva şi începui:\n― A fost odată un pom şi, la rădăcina pomului, se afla\nascunsă o comoară. Un cavaler...\n― Ce e aia cavaler? întrebă Chabù.\nSoră-sa o lămuri în bengali, în timp ce eu încercam să\nghicesc ce am să spun mai departe.\n― Un cavaler visă într-o noapte că o zînă îi arată locul\ncomoarei. (Mi se păru atît de ridicol ceea ce spusesem, încît îmi\nfu ruşine să privesc fetele şi mă aplecai să-mi înnod şireturile\npantofilor.) Cu ajutorul unei oglinzi fermecate, cavalerul găsi\ncomoara. (Îmi era peste putinţă să continuu. Mi se părea că\nMaitreyi înţelege jena mea. dar cînd ridicai ochii, o văzui că\nasculta foarte atentă si, aparent, foarte interesată de cele ce vor\nurma.) Care îi fu însă mirarea, cînd peste comoară descoperi un\nbalaur viu, cu ochi de jăratec şi gura de foc. (Roşii pronunţînd\nultimele cuvinte.) Atunci...\n― Dar pomul? întrerupse Chabù... Ce-a zis pomul?\n― Acela nu era un pom fermecat şi n-avea darul vorbirii: aşa\ncă n-a zis nimic.\n― Dar de ce trebuie să fie fermecat ca să poată vorbi?\nîntrebă Chabù.\nMă simţii puţin încurcat şi-mi spusei în gînd: panteism.\n― În sfîrşit, aşa e povestea; nu toţi pomii au suflet, numai\ncei fermecaţi.\nChabù vorbi ceva foarte aprins cu Maitreyi, şi pentru întîia\ndată regretai că nu le înţeleg deloc limba. Erau sunete dulci,\nitalieneşti, şi vocale prelungite, parcă dintr-un moment în altul\nar fi trebuit să se continue în cîntec.\n― Ce spune? mă adresai eu către Maitreyi.\n― Mă întreabă dacă pomul ei are suflet. Eu i-am spus că toţi\npomii au suflet.\n― Dar are ea un pom al ei?\n― Nu e chiar pom. E arbustul din curte, acela cu ramurile\npe balustrada verandei. Chabù îi dă în fiecare zi de mîncare:\nturtă şi prăjituri, şi firimituri din tot ce mă-nîncă ea.\nEram fericit şi-mi repetam în gînd: panteism, panteism. Mă\ngîndeam ce documente rare am eu în faţă.\n― Bine, Chabù, dar pomul nu mănîncă turte.\n― Dar eu mănînc! răspunse ea foarte mirată de observaţia\nmea.",
  "Mi se părea că descoperirea aceasta nu trebuie pierdută, şi,\npretextând că mă duc să fumez o pipă, mă coborîi în odaia mea.\nÎnchisei uşa cu bara şi scrisei în jurnal: \"Prima discuţie cu\nMaitreyi. De remarcat primitivismul gîndirii ei. Un copil care a\ncetit prea multe. Astăzi, pe terasă, o întâmplare penibilă cu\npovestitul. Sunt incapabil să spun poveşti; probabil, jena mea\nde tot ceea ce e inocent şi naiv. Revelaţia a fost Chabù, un suflet\npanteist. Nu face deosebire dintre sentimentele ei şi ale obiecte-\nlor; de pildă, dă turte unui pom, pentru că ea mănîncă turte,\ndeşi ştie că pomul nu poate mînca. Foarte interesant.\"\nDupă ce am însemnat în jurnal acele cîteva linii, m-am\nîntins pe pat şi m-am lăsat în voia gîndurilor. Nu ştiu ce îndoieli\nm-au străbătut atunci, căci m-am ridicat după cîteva minute,\nam redeschis jurnalul şi ani adăugat: \"Poate mă înşel...\".\nSeara am lucrat cu inginerul în biroul lui. Înainte de a ne\ndespărţi, îşi rezemă mîna de umărul meu şi-mi spuse:\n― Soţia meaţine foarte mult la d-ta, Allan. Vreau să te simţi\naici ca la d-ta acasă. Poţi circula în voie prin toate odăile. Noi nu\nsuntem ortodocşi şi nu avem gineceu. Dacă ai nevoie de ceva, te\nrog spune-i soţiei mele sau Maitreyiei. Cred că sunteţi destul de\nbuni prieteni...\nÎntîmplările acestei zile mă ispiteau să spun \"da\". Îi\nmărturisii totuşi dificultăţile mele.\n― Orice fată indiană se poartă aşa cu un strein...\nÎncepu apoi să-mi povestească. O dată, trebuind să ia ceaiul\nla legaţia italiană, consulul a voit să ajute pe Maitreyi să\ntraverseze o curte interioară ― căci ploua şi nu aveau decît o\nsingură umbrelă ― şi i-a luat braţul. Atît a speriat-o pe Maitreyi\ngestul acesta al unui necunoscut, încît a rupt-o la fugă prin\nploaie, a ieşit în stradă, a sărit în maşină şi nu s-a oprit din\nplîns pînă în Bhowanipore, după ce s-a repezit în braţele\nmamei. Şi asta se întîmplase numai cu un an înainte, cînd\nMaitreyi avea aproape 15 ani şi trecuse examenul de\nmatriculaţie la Universitate, şi se pregătea pentru Bachelor of\nArts. Altă dată, cînd o familie europeană îi invitase în lojă la\noperă şi un tînăr elegant încercase să-i apuce mîna, în\nîntunerec, Maitreyi îi spuse la ureche, destul de tare ca să audă\nvecinii: \"Am să te bat cu papucul peste gură!\" Panică. Loja, în\npicioare. D-na X \"(numele ei este prea cunoscut în Calcutta\npentru a-l putea menţiona aici) a intervenit. Discuţii, explicaţii,\nscuze.\n― Am făcut vreo greşeală de gramatică? întrebă Maitreyi.\nAceasta mă făcu să rîd cu poftă, deşi mă întrebam dacă fata\naceasta ascunde inocenţă ori un perfect rafinament, cultivînd\nhumorul şi amuzîndu-se pe spinarea noastră. Gîndul acesta\nîmi venea mereu în minte de cîte ori, în urmă, o ascultam\nvorbind sau îi auzeam rîsul din celelalte odăi.\n― Nu ştii că Maitreyi scrie versuri? mă întrebă, foarte\nmîndru, inginerul.",
  "― Îmi închipuiam numai, i-am răspuns:\nDescoperirea aceasta mi-o făcea oarecum antipatică.\nToate fetele scriu versuri, şi toţi copiii-minune. Înţelegeam\ncă inginerul vrea să-şi scoată fata un soi de copil-minune, şi\naceasta mă dezgusta. De cîte ori mai înainte îmi spusese:\n\"Maitreyi are geniu!\", şi în acele zile o priveam cu oarecare\nciudă. Poate de aceea e atît de încrezută, reflectam eu.\n― Scrie poeme filozofice, care îi plac foarte mult lui Tagore,\nadaogă, observîndu-mă.\n― Da? (Mă prefăcui cît mai indiferent.)\nCînd coboram scările, o întîlnii pe Maitreyi ieşind din\nbibliotecă.\n― Nu ştiam că eşti poetă, vorbii cu un ton pe care îi voiam\nironic.\nSe roşi şi se rezemă de zid. Începea să mă supere sen-\nsibilitatea aceasta bolnăvicioasă.\n― La urma urmelor, nu e nimic rău dacă scrii versuri,\nadăogai. Totul e să le scrii frumoase.\n― De unde ştiţi că nu sunt frumoase? mă întrebă jucîndu-se\ncu volumul pe care îl adusese din bibliotecă.\n― Nu mă îndoiesc. Mă întrebam numai ce poţi şti d-ta din\nviaţă ca să scrii poeme filozofice.\nSe gîndi o clipă, apoi începu să rîdă. Rîdea tot mai sincer,\napăsîndu-şi braţele pe sîni cu un gest ciudat de pudoare.\n― De ce rîzi?\nSe opri deodată,\n― N-ar trebui să rîd?\n― Nu ştiu. Nu înţeleg nimic. La urma urmelor, fiecare face\nce-i place. Te-am întrebat de ce rîzi; credeam că poţi să-mi spui.\n― Tata spune că sunteţi foarte inteligent (schiţai un gest de\nnerăbdare). De aceea vă întreb mereu; mi-e teamă să nu fac\ngreşeli, să nu vă supăr.\nAvea o expresie care mă făcu fericit.\n― Şi de ce nu vrei să mă superi?\n― Pentru că sunteţi oaspetele nostru. Un oaspete e trimis de\nDumnezeu...\n― Şi dacă oaspetele e un om rău? o întrebai aşa, ca pe un\ncopil, deşi faţa ei ajunsese serioasă, aproape încruntată.\n― Dumnezeu îl cheamă înapoi, răspunse ea prompt.\n― Care Dumnezeu?\n― Dumnezeul lui.\n― Cum, fiecare om are un dumnezeu al lui?\nAccentuai ultimele cuvinte. Mă privi, se gîndi, închise ochii\nşi-i deschise cu o privire nouă, umedă, calină.\n― Am greşit, nu e aşa?\n― Cum vrei să ştiu eu? vorbii, ca să-mi ascund încurcătura.\nEu nu sunt filozof.\n― Eu sunt, spuse ea repede, fără să clipească. Îmi place să\ngîndesc, să fac versuri, să visez.",
  "Îmi spusei în gînd: \"Habar n-are de filozofie!\", şi zîmbii.\n― Aş vrea să fiu bătrînă, începu ea deodată, cu un glas cald,\nmelancolic, care mă străbătu. Bătrînă ca Robi Thakkur.\n― Cine e Robi Thakkur? întrebai, turburîndu-mă fără\nînţeles.\n― Tagore. Aş vrea să fiu bătrînă ca el. Cînd eşti bă-trîn,\niubeşti mai mult şi suferi mai puţin.\nApoi se ruşină de cele spuse şi făcu un gest de fugă. Se opri\nşi se controlă, căci mă privise şi înţelese probabil cît eram de\nstînjenit, acolo, rezemat de scară şi neştiind cum trebuie să mă\nport cu ea.\n― Mama a fost foarte supărată: a cetit într-o carte că fn\nEuropa se serveşte supă în fiecare seară. La noi n-aţi avut\nniciodată supă, de aceea aţi slăbit. Noi nu păstrăm fiertura\naceea, o dăm la paseri.\n― Nici mie nu-mi place supa, încercai eu să o liniştesc.\n― Aş fi vrut să-ţi placă! spuse şi-i sclipiră o clipă ochii.\n― La urma urmelor, ce importanţă ar fi avut?\n― Pentru mama...\nAr fi vrut să spună ceva, dar se opri. Eram şi eu stingherit\nde această întrerupere şi nu ştiam ce să cred despre lucirea\naceea mînioasă a ochilor. \"Poate că am supărat-o\", îmi spusei în\ngînd.\n― Te rog să mă ierţi dacă am greşit cu ceva, vorbii eu blînd.\nNu ştiu cum să mă port cu indienii....\nCînd i-am vorbit, ea deja se pregătea să urce scările, dar s-a\noprit să mă asculte. Mă privi iarăşi, de astă dată atît de straniu\n(ah! cum am să pot eu sugera privirile ei, niciodată aceleaşi,\nniciodată), încît rămăsei şi eu cu ochii deschişi, sorbind-o.\n― De ce mi-aţi cerut iertare? De ce vreţi sâ mă faceţi să\nsufăr?\n― Nici gînd, mă scuzai eu zăpăcit. Mi s-a părut că te-am\nsupărat şi atunci...\n― Cum poate să ceară iertare un bărbat unei fete?\n― Cînd greşeşti ceva, trebuie... În sflrşit, aşa se\nobişnuieşte...\n― Unei fete?\n― Şi unui copil, mă lăudai eu. Cel puţin...\n― Aşa fac toţi europenii?\nEzitai.\n― Adevăraţii europeni, da.\nSe gîndi şi închise o clipă ochii, dar numai o clipă, căci\nizbucni în rîs şi iarăşi îşi\" prinse sînii sub braţe, sfioasă.\n― Poate că îşi cer iertare numai între ei, albi între albi. Mie\nmi-ar cere cineva iertare?\n― Desigur.\n― Şi lui Chabù?\n― Şi ei.\n― Chabù e mai neagră decît mine.",
  "― Nu e adevărat.\nÎi străluciră iarăşi ochii.\n― Ba da. Eu şi cu mama suntem mai albe decît Chabù, şi cu\ntata. N-aţi observat?\n― Ei şi, ce are a face?\n― Cum, asta e indiferent? Chabù are să se mărite mai greu,\npentru că e mai neagră şi va trebui să i se dea mai mulţi bani...\nSpunînd asta, se roşi şi se turbură toată. De fapt, şi eu eram\ndestul de încurcat, căci acum ştiam mult mai mult despre\ncăsătoria indiană decît ştiam pe vremea vizitei lui Lucien şi\nînţelegeam cît e de penibil pentru o fată indiană să vorbească\ndespre asemenea tîrguri. Norocul nostru că pe Maitreyi o\nchemă d-na Sen de sus, şi alergă atunci fericită, cu cartea\nsubsuoară, strigînd:\n― Giacè!\nMă întorsei în odaia mea cu desăvîrşire încîntat de tot ce\ndescoperisem în acea zi. Mă spălai, căci se apropia masa\n(mîncam foarte tîrziu, pe la 10― 11, după obiceiul bengalez, iar\ndupă masă toţi se duceau să se culce), şi deschisei jurnalul ca\nsă adaog ceva. Aşteptai cîteva secunde cu stiloul în aer, apoi\nînchisei caietul, spunîndu-mi: \"Prostii...\".\nV\nAş vrea să mărturisec de la început şi răspicat că niciodată\nnu m-am gîndit la dragoste în cele dintîi luni petrecute în\ntovărăşia Maitreyiei. Mă ispitea mai mult faptul ei, ceea ce era\nsigilat şi fascinant în viaţa ei. Dacă mă gîndeam adesea la\nMaitreyi, dacă în jurnalul meu din acei timp se găsesc notate o\nseamă din cuvintele şi întîmplările ei, dacă, mai ales, mă\nturbura şi mă neliniştea, aceasta se datora straniului şi\nneînţelesului din ochii, din răspunsurile, din rîsul ei. Este\nadevărat că spre fata aceasta mă simţeam atras. Nu ştiu ce\nfarmec şi ce chemare aveau pînă şi paşii ei. Dar aş minţi dacă\nn-aş spune că întreaga mea viaţă din Bhowanipore ― nu numai\nfata ― mi se părea miraculoasă şi ireală. Intrasem atît de repede\nşi fără rezervă într-o casă în care totul mi se părea neînţeles şi\ndubios, încît mă deşteptam cîteodată din acest vis indian, mă\nîntorceam cu gîndul la viaţa mea, la viaţa noastră, şi-mi venea\nsă zîmbesc. Ceva se schimbase, desigur. Nu mai mă interesa\naproape nimic din vechea mea lume, nu mai vedeam pe nimeni\nîn afară de musafirii familiei Sen şi începusem aproape să-mi\nschimb chiar lecturile. Meatul cu încetul, interesul pentru fizica\nmatematică a scăzut, am început să citesc romane şi politică,\napoi tot mai multă istorie.\nS-a întîmplat îasă altceva. Maitreyi mă întrebă într-o zi dacă",
  "vreau să învăţ bengaleza, mi-ar da ea lecţii. Eu îmi\ncumpărasem deja, din cea dintîi săptămână, un manual simplu\npentru conversaţia bengaleză, din care citeam pe ascuns,\ntrudindu-mă să prind înţelesul acelor cuvinte pe care le striga\nMaitreyi cînd era chemată sau cînd se supăra. Învăţasem,\nastfel, că giacè înseamnă \"vin acum\"; iar ki vishan! ― pe care îl\nauzeam în orice discuţie ― un fel de exclamaţie şi mirare, ceva\ncam \"ce extraordinar!\". Manualul meu nu prea m-a învăţat mult\nşi, cînd Maitreyi mi-a propus să luăm lecţii împreună, am\nprimit. În schimb, eu trebuia să-i dau lecţii de franceză.\nChiar în acea zi, imediat după, masă, ne-am aşezat la lucru\nîn odai-a mea. Mă sfiisem întîi să luăm lecţiile în odaia mea şi\npropusesem biblioteca, dar inginerul m-a sfătuit să rămînem la\nmine, unde e mai multă linişte. (Eforturile vizibile pe care le\nfăcea Sen ca să mă împrietenească cu Maitreyi şi toleranţa\nexcesivă a d-nei Sen mă stinghereau tot mai mult, mă făceau\nbănuitor, răutăcios. Cîteodată mă întrebam chiar dacă nu şi-au\npus în gînd să mă căsătorească cu fata lor, deşi, logic, lucrul\nacesta era o imposibilitate, şi ei toţi şi-ar fi pierdut casta şi\nnumele dacă ar fi îngăduit o asemenea nuntă.)\nNe-am aşezat amîndoi la masă, eu destul de departe de ea,\nşi Maitreyi şi-a început lecţiile. Am înţeles îndată că nu voi\nputea învăţa bengaleza decît singur. Îmi explica atît de frumos\nşi mă privea atît de aproape, încît o ascultam fără să reţin\nnimic. Spuneam numai, din cînd în cînd: \"Da!\"...\nO observam şi mă lăsam prins de privirile mele, de acea\nvoinţă fluidă, care nu are nimic de-a face cu ochii, deşi porneşte\nprin ei. N-am văzut niciodată o figură mai insurgenţă,\nrefuzîndu-se cu mai multă îndîrjire plasticei. Păstrez încă trei\nfotografii de ale Maitreyiei, dar cînd le scot din sertar şi le\nprivesc, nu o recunosc în nici una.\nA urmat după aceea, aşa cum ne-a fost vorba, lecţia de\nfranceză. Eu am început să-i explic pronumele şi pronunţia\nalfabetului, dar Maitreyi mă întrerupse.\n― Cum se spune: \"Sunt o fată tînără\"?\nI-am spus cum se spune, şi repeta fericită:\n― Je suis jeune fille, je suis jeune fille!\nPronunţa cu o precizie uimitoare. Dar lecţia mea era\nzadarnică, pentru că mă întrerupea mereu ca să-i spun\nfranţuzeşte o sumă de propoziţii şi cuvinte fără nici un rost.\n― Vorbiţi ceva, îmi traduceţi şi eu repet, găsi ea metoda cea\nmai bună.\nAm început atunci o serie de conversaţii foarte ciudate,\npentru că Maitreyi mă întreba mereu dacă îi traduc exact cele\nce spuneam întîi în franţuzeşte.\n― Eu aş spune ceva şi aş traduce altceva, îmi mărturisi.\nDupă cîeva lecţii nu mai mă privea, ci se juca cu creionul pe\ncaiet în timp ce îi vorbeam. Scria de zeci de ori: Robi Thakkur,\nRobi Thakkur. apoi se iscălea, desena o floare, caligrafia",
  "\"Calcutta\", \"Îmi pare rău\", \"De ce?\", sau improviza versuri în\nbengaleză. Iar eu, cînd nu-i puteam privi ochii, vorbeam ca în\nfaţa unei streine. Totuşi nu cutezam să o rog să înceteze.\n― De ce nu vrei să-rai spui că nu-ţi place să să scriu în timp\nce d-ta vorbeşti? mă întrebă ea brusc, privindu-mă drept în\nochi şi cu un glas de o feminitate care m-a surprins.\nAm răspuns ceva în treacăt şi mi-am continuat stingherit, e\ndrept, dar şi puţin înfuriat. Ea şi-a plecat din nou ochii pe caiet\nşi a scris: \"E tîrziu, prea târziu, dar nu e tîrziu\".\n― Ce înseamnă asta? o întrebai, căci nu mă putui opri să\nnu-mi arunc ochii pe caiet.\n― Mă jucam numai, răspunse ea, ştergînd cele scrise literă\ndupă literă şi desenînd cîte o floare deasupra fiecărui cuvînt.\nMi-a venit ceva în cap: am să dau lecţii de franceză lui Chabù.\nÎmi amintesc că m-a apucat un rîs nebun, care a înveselit-o\nşi pe ea.\n― Crezi că n-aş putea? Aş fi un profesor mai bun decît d-ta,\nchiar la franceză...\nVorbi cu o seriozitate şăgalnică, privindu-mă pe furiş, aşa\ncum nu o văzusem niciodată mai înainte, şi aceasta mă făcu să\ntresar şi să mă bucur, căci mi se părea mult mai feminină, mai\na mea astfel. O înţelegeam mai bine cînd se juca femeieşte decît\natunci cînd rămînea o barbară fără început şi fără sfîrşit, o\n\"panteistă\", cum o numeam eu. Nu ştiu ce i-am spus pe\nfranţuzeşte şi n-am vrut să-i traduc. Aceasta a însufleţit-o, s-a\nroşit şi m-a rugat să-i repet încă o dată fraza. A memorat-o\nperfect şi a luat de pe masă dicţionarul englez-francez, începînd\nsă-l răsfoiască la cuvintele care i se păreau ei că sunt în acea\nfrază misterioasă, pe care nu voiam s-o traduc. (De fapt, nu era\nnimic; îi spusesem o banalitate oarecare.) N-a găsit nici unul\ndin acele cuvinte din fraza mea, şi aceasta a nemulţumit-o\ngrozav.\n― Nu ştii să te joci, îmi spuse.\n― Nici nu vreau să mă joc la lecţie, răspunsei eu, încercînd\nsă par mult mai sec decît eram.\nAsta i-a dat de gîndit şi a'închis o clipă ochii, după obiceiul\nei. Avea pleoapele mai palide, cu o foarte uşoară şi fermecătoare\numbră viorie.\n― Mă duc să văd dacă au venit scrisori, spuse ea şi se ridică\nrepede de la masă.\nO aşteptai puţin cam plictisit; căci vedeam că nu învaţă\nnimic şi mă temeam să nu creadă inginerul că din vina mea nu\nînvăţa. Se întoarse foarte repede, foarte abătută, cu două flori\nrupte din glicina verandei. Se aşeză şi mă întrebă:\n― Nu reîncepem lecţia? Je suis jenne fîlle...\n― Bine, văd că ştii asta, dar mai departe?...\n― J'apprend le français...\n― Asta e de săptămîna trecută.\n― Pe fata aceea din maşină o învăţai franţuzeşte? mă",
  "întrebă ea din senin, privindu-mă iară, oarecum înspăimîntată.\nÎnţelesei că se gîndeşte la Geurtie, pe care o văzuse stînd în\nbraţele mele, şi roşii.\n― Ar fi fost foarte greu. mă apărai eu. Fata aceea era foarte\nproastă. Chiar dacă aş fi învăţat-o cinci ani...\n― Cîţi ani ai avea pesta cinci ani? mă întrerupse Maitreyi.\n― Treizeci pe treizeci şi unul, răspunsei măgulit.\n― Nici jumătate cît el, şopti mai mult pentru sine.\nPlecă ochii în caiet şi începu să scrie \"Robi Thakkur\", şi în\ncaractere bengaleze, şi în caractere europene. Aceasta mă\nenervă din mai multe motive; întîi, pentru că mă intriga\npasiunea ei pentru un bărbat de şaptezeci de ani; al doilea,\npentru că se depărtase discuţia de la Geurtie (prin care, crezul\neu un moment, aş fi făcut-o un pic geloasă); în sfîrşit, pentru că\nbănuiam că îşi bate joc de mine şi se preface mai naivă decît\neste. N-aş fi suportat pentru nimic în lume să-şi bată joc de\nmine o fată de 16 ani, pentru care nu simţeam nici un fel de\ndragoste, ci numai delicii intelectuale. De aceea nu i-am luat în\nseamă multă vreme o serie de acte foarte abile şi discrete, prin\ncare ea poate încerca să mă prindă în cursă şi să mă. facă\nridicul. La urma urmelor, gîndeam eu, sunt cel dintîi tînăr pe\ncare Maitreyi îl cunoaşte mai de aproape, locuiesc alături de ea,\nsunt alb, şi ar avea atîtea motive să mă placă. Gîndul acesta îmi\nda curaj. Îmi plăcea să-l cultiv, pentru că mă ştiam imun,\nsimţeam că voi putea rămîne deasupra jocului, implicat în\neventuala ei pa-siune, dar liber faţă de mine însumi. Jurnalul\nacelor săptămîni dovedeşte îndeajuns aceasta. Urmăream jocul\nMaitreyi ei cu multă luciditate. Pentru că, într-adevăr, de cînd îi\npierise timiditatea de la început şi începuse să vorbească\ndeschis cu mine, Maitreyi îmi făcea impresia că se joacă. Se\nridică strîngîndu-şi cărţile şi luă în mînă o floare.\n― Le-am ales pe cele mai roşii, spuse ea, privind ciorchinele\nglicinii.\nSe pregătea să plece.\n― Ia-le pe amîndouă, îi atrăsei eu luarea-aminte,\nînfundîndu-mi tutun în pipă, ca să-i arăt cît de puţinţineam la\nflorile ei.\nSe întoarse şi o luă şi pe cealaltă, îmi mulţumi pentru lecţie\nşi plecă. Dar se întoarse repede în uşă, zvîrli o floare pe masa\nmea (pe cealaltă o şi pusese în păr) şi fugi. O auzeam cum urcă\nscările, patru cîte patru. Nu ştiam ce să cred: declaraţie?\nDeschisei jurnalul şi însemnai scena cu un comentariu stupid.\nA doua zi, la ceaiul de dimineaţă şi înainte de a pleca la\nbirou, Maitreyi mă întrebă în treacăt ce-am făcut cu floarea.\n― Am presat-o, minţii eu, ca s-o fac să bănuiască cine ştie\nce idilă incipientă în sufletul meu.\n― Eu am pierdut-o pe scară, mărturisi întristată.\nM-am gîndit toată ziua la această scenă şi-mi imaginam o\nserie de întîmplări cu desăvîrşire absurde. Cînd m-am întors de",
  "la birou, m-am privit în oglindă şi, pentru întîia oară în viaţa\nmea, mă voiam mai frumos. Dar am un rest de humor care nu\nmă părăseşte niciodată şi, surprinzîndu-mă în faţa oglinzii, aşa\ncum mă maimuţăream ca un actor de cinema, începui să rîd cu\npoftă şi mă trîntii pe pat, fericit că sunt totuşi un tînăr\ninteligent şi lucid. Atunci intră şi Maitreyi, cu cărţile la braţ.\n― Facem lecţie astăzi? mă întrebă ea, foarte timidă.\nAm început cu bengaleza, la care eu progresam mult,\npentru că învăţam serile singur şi vorbeam tot timpul cu Chabù\nnumai în bengali. Ea îmi dete o temă de tradus şi, în timp ce eu\nscriam, mă întrebă:\n― Unde ai pus floarea?\n― Am presat-o.\n― Arată-mi-o şi mie.\nEram destul de încurcat, pentru că. de fapt, zvîrlisem\nfloarea pe fereastră.\n― Nu pot, mă prefăcut eu.\n― Oţii într-un loc ascuns de tot? mă întrebă ea, extrem de\ninteresată.\nTăcui, lăsînd-o să creadă asta, şi continuarăm lecţia. După\nce a plecat, am ieşit pe verandă, am rupt o floare care mi se\npărea mie că seamănă mai mult cu cea primită şi am presat-o,\nofilind-o puţin cu cenuşa de la pipă, ca şi cum ar fi fost culeasă\ncu o zi mai înainte. Intîlnii pe Maitreyi la masă. Îi luceau ciudat\nochii, îi venea mereu să rîdă.\n― Mama spune că neţinem de prostii...\nO privii îngheţat şi-mi oprii apoi ochii pe d-na Sen, care\nsurîdea foarte mărinimoasă. Gîndul că ni se încurajează şi\nglumele sentimentale mă dezgusta. Mi se părea că e un complot\ngeneral la mijloc, ca să mă îndrăgostesc de Maitreyi. Aşa îmi\nexplicai atunci de ce suntem lăsaţi mereu singuri, de ce\ninginerul se retrage tot timpul în odaia lui, cetind romane\npoliţiste, de ce nici o femeie din cîte stau sus nu coboară\nniciodată să ne spioneze. Îmi venea să fug chiar atunci din\ncasă, căci nimic nu-mi repugnă mai profund decît un complot\nmatrimonial. Plecai ochii în jos şi mîncai tăcut. Eram numai noi\ntrei: Maitreyi, d-na Sen şi cu mine. Inginerul cina la prieteni.\nMaitreyi vorbi tot timpul cît a durat masa. De altfel, observasem\nde mult că nu tace decît cînd e de faţă tatăl sau vreun bărbat\nstrein. Cu noi, ceilalţi din casă, era foarte vorbăreaţă.\n― Ar trebui să te plimbi puţin, serile, vorbi Maitreyi. Mama\nspune că iar ai slăbit...\nRăspunsei ceva indiferent şi pe un ton distant, ceea ce\nobservă numaidecît d-na Sen. Începu s-o întrebe pe Maitreyi în\nbengali, şi ea răspundea îmbufnată, dînd din picioare pe sub\nmasă. Mă prefăcui că nu bag nimic în seamă, dar mă durea s-e\nvăd întristată pe d-na Sen, pe care o iubeam ca pe o mamă, deşi\narăta atît de tînără şi de sfioasă. Cînd plecai, Maitreyi veni după\nmine pe coridor. Aceasta nu se mai întîmplase niciodată, să se",
  "apropie de odaia mea, noaptea.\n― Te rog să-mi dai înapoi floarea.\nObservai numaidecît că era emoţionată. Făcuse chiar e\nfoarte serioasă greşeală de gramatică. Nu îndrăzneam S-o\npoftesc înlăuntru la mine, dar ea intră direct, fără să aştepte. Îi\narătai floarea presată şi o rugai să mi-o înapoieze, căci eu vreau\ntotuşi s-o păstrez (sau cam aşa ceva; spusei în orice caz o\nstupiditate, care se voia- misterioasă şi oarecum sentimentală).\nO luă tremurînd în mînă, o privi puţin şi apoi începu să rîdă, cu\natîta poftă, încît trebui să se rezeme de uşă.\n― Asta nu e floarea mea, spuse ea, foarte fericită.\nProbabil pălii puţin, căci mă privea biruitoare.\n― Cum îţi vine să spui asta? mă prefăcui eu indignat.\n― Floarea aceea avea, împletit, un fir din părul meu...\nMă privi încă o dată, pasemite foarte amuzată, şi fugi. O\nauzii, pînă tîrziu după miezul nopţii, cîntînd în odaia ei.\nVI\nÎntr-o zi, d-l Sen bătu la uşa mea. Ieşii în prag şi îl văzui gata\nde plecare, iar pe Maitreyi înveştmîntată în cea mai frumoasă\nsari pe care o avea, de culoarea cafelei crude, cu şal maron şi\npapuci de aur.\n― Fiică-meaţine o conferinţă despre esenţa frumosului, îmi\nspuse.\nEu îi privii surprins şi zîmbii cu o mirare şi încîntare\nprefăcute. Maitreyi se juca indiferentă cu şalul. Avea un sul\nmanuscris în mînă şi coafura foarte îngrijită. Fără îndoială că\nse parfumase cu \"Keora atar\", pentru că pătrundea pînă la\nmine esenţa aceea zăpăcitoare.\n― Îi urez din inimă tot succesul. Numai să nu se intimideze,\nadăogai eu, privind-o.\n― Nu e întîia dată cînd vorbeşte, lămuri d-l Sen, orgolios.\nPăcat că nu pricepi destul de bine bengaleza ca s-o asculţi şi\nd-ta...\nAm intrat în odaia mea oarecum intimidat, cu o turbure\ndezamăgire în suflet. Mi-am reluat lectura cu greu, căci figura\nMaitreyiei conferenţiind despre frumos mă obseda. Ori e o farsă\nla mijloc, ori eu sunt un dobitoc, îmi spuneam. Niciodată n-aş fi\ncrezut că fata aceasta poate gîndi probleme atît de\nresponsabile. Repetam prostit: esenţa frumosului...\nCînd am auzit maşina oprindu-se în faţa casei, peste vreo\ndouă ceasuri, am ieşit într-adins pe verandă ca să-i întîmpin.\nMaitreyi mi s-a părut puţin cam tristă.\n― Cum a fost? întreb eu, adresîndu-mă amîndorora.\n― Nu prea au înţeles-o toţi, răspunse inginerul. A fost prea",
  "profundă, a vorbit de lucruri prea intime: despre creaţiune şi\nemoţie, despre interiorizarea frumosului, şi publicul n-a\nputut-o urmări întotdeauna.\nAm crezut o clipă că Maitreyi se va opri să mai stea cu mine\nde vorbă, dar a trecut prin faţa uşii fără să mă privească şi a\nalergat sus. Am auzit-o închizînd ferestrele in odaia ei. Nu-mi\ngăseam locul, şi atunci mi-am luat cascheta şi am pornit să mă\nplimb în parc. Coborînd treptele verandei, mă auzii chemat din\nbalcon.\n― Unde te duci?\nMaitreyi sta aplecată pe balustradă, într-o sari albă, de\ncasă, părul lăsat pe umeri şi braţele goale. Îi spusei că mă duc\nsă mă plimb prin parc şi să-mi cumpăr tutun.\n― Poţi trimite pe servitor să cumpere tutun.\n― Şi eu ce să fac? întrebai.\n― Dacă vrei, vino sus să stăm de vorbă...\nInvitaţia aceasta mă turbură mult, pentru că, deşi puteam\ncircula liber prin toată casa, nu fusesem încă niciodată în odaia\nMaitreyiei. Ajunsei acolo într-o clipă. Mă aştepta la uşă, cu o\nfaţă obosită, ochii rugători şi buzele straniu de roşii.\n(Amănuntul acesta m-a frapat: am aflat mai tîrziu că, de cîte ori\nieşea în oraş, îşi vopsea buzele cu pan, după ceremonialul\neleganţei bengaleze.)\n― Te rog să-ţi laşi pantofii aici, îmi spuse ea.\nRămăsei în ciorapi, şi aceasta mă făcu să mă cred ridicul,\nzăpăcindu-mă şi mai mult. Mă pofti să stau lîngă uşa ce da în\nbalcon, pe o pernă. Odaia părea mai degrabă o celulă. Deşi era\ntot atît de mare ca şi a mea, nu avea decît un pat, un scaun şi\ndouă perne. În balcon mai era o măsuţă de scris, care aparţinea\nprobabil tot odăiei. Nici o cadră pe pereţi, nici un dulap, nici o\noglindă.\n― În pat doarme Chabù, spuse ea, zîmbind.\n― Şi d-ta?\n― Pe rogojina asta.\nMi-o arăta de sub pat; o rogojină subţire ca pînza, făcută\ndin pai de bambù. Eram emoţionat; parcă m-aş fi aflat dintr-o\ndată în faţa unei sfinte. Am adorat-o aproape în acea clipă. Dar\nea avu un rîs ascuns şi-mi spuse aproape de ureche:\n― De multe ori dorm în balcon: bate briza şi aud strada, jos.\nO stradă pe care nu mai trecea nimeni după ora I seara, mai\nmult un colţ de parc decît o stradă.\n― Îmi place să aud strada, vorbi ea, privind peste\nbalustradă. Drumul ăsta de jos cine ştie unde duce?\n― În Clive Street, spusei eu. crezînd că fac o glumă.\n― Şi din Clive Street?\n― La Gange.\n― Şi apoi?\n― La mare.\nTresări şi se apropie iar de mine.",
  "― Cînd eram mică de tot, mai mică decît Chabù, mergeam în\nfiecare vară la Puri, pe malul mării. Bunicul avea un hotel\nacolo. Valuri ca la Puri nu cred că mai există în alte mări. Cît\ncasa asta...\nÎmi închipui! valurile cît casa şi, alături, pe Maitreyi\nconferenţiind despre esenţa frumosului. Nu-mi putui stă-pîni\nun zîmbet superior, de luciditate.\n― De ce rîzi? mă întrebă tristă.\n― Mi se părea că exagerezi.\n― Şi atunci trebuia să rîzi? Bunicul meu a exagerat mai\nmult ca mine: a făcut unsprezece copii...\nSe întoarse iar pe balcon. Crezui că am supărat-o şi\nmormăii o scuză oarecare.\n― Degeaba, acum nu-mi ceri iertare ca întîia oară, vorbi ea\nzîmbind rece. Nici d-ta nu crezi ce spui. Îţi place Swinburne?\nEram obicinuit cu vorbirea ei dezordonată, şi i-am răspuns\ncă-mi place destul Swinburne. Îmi aduse de pe măsuţă un\nvolum uzat şi îmi indică un pasagiu din Anactoria, subliniat cu\ncreionul. Îl cetii tare. După cîteva versuri, îmi luă cartea din\nmînă.\n― Poate îţi place alt poet, căci Swinburne nu-ţi place\nîndeajuns.\nEram jicnit, şi începui să mă scuz, pretextînd că întreaga\npoezie romantică nu valorează cît un singur poem al lui Valéry.\nMă ascultă foarte atentă, privindu-mă în ochi, ca la cele dinţii\nlecţii de franceză, şi aprobîndu-mâ cu mişcări supuse din cap.\n__ Vrei să bei o ceaşcă cu ceai? mă întrerupse ea tocmai\ncînd criticam \"poemul filozofic\" ca atare, numindu-l hibrid şi\nineficient.\nAmuţii, puţin plictisit de întrerupere. Ea ieşi pe coridor şi\nstrigă jos, în curte, la bucătar, să pregătească ceaiul.\n― Sper că n-ai sâ mi-l verşi şi mie pe pantaloni, cum l-ai\nvărsat anul trecut pe pantalonii lui Lucien!\nCredeam că are să iîdă, dar ea rămase deodată împietrită în\nmijlocul odăii, exclamă ceva în bengali şi fugi numaidecît. După\npaşi, bănuii că s-a dus spre biroul inginerului, care era alături\nde odaia de primire. Se întoarse cu două cărţi,\n― Le-am primit azi-dimineaţă de la Paris şi am fost atât de\ncufundată în conferinţa aceea a mea, încît am uitat de ele.\nErau două exemplare din L'Inde avec les Anglais a lui\nLucien şi, fiind trimise de editor, nu aveau nici un fel de\ndedicaţie.\n― Una e a d-tale, spuse Maitreyi.\n― Ştii ce facem? Eu îţi dăruiesc cu dedicaţie exemplarul\nmeu, şi d-ta, tot cu dedicaţie, exemplarul d-tale.\nBătu din palme. Îmi aduse cerneală şi de-abia îşi putea\nstăpîni nerăbdarea, în timp ce eu scriam: \"Prietenei mele\nMaitreyi Devi, de la un elev şi profesor, în amintirea etc\". Acel\n\"etc.\" a intrigat-o. Pe exemplarul ei scrise doar atîta:",
  "\"Prietenului\".\n― Şi dacă această carte e furată de cineva?\n― Ce are a face, şi acela poate să-mi fie prieten.\nSe aşeză pe rogojină, cu bărbia rezemată de genunchi, şi mă\nprivi o clipă cum îmi beam ceaiul. Se înserase bine. Jos, în\nstradă, se aprinsese felinarul, şi umbra cocotierului crescuse\nciudat de mare şi de albastră. Mă întrebam ce vor fi făcut\ncelelalte suflete din această casă, de ce nu le aud niciodată nici\ngura, nici pasul, dacă nu cumva e o conspiraţie să ne lase\nîntotdeauna singuri, de astă dată chiar în odaia ei, drept\nsingura lumină numai boarea albastră a felinarului.\n― Astăzi începe prietenia noastră, nu e aşa? mă întrebă\nMaitreyi foarte dulce, luîndu-mi ceaşca goală.\n― De ce astăzi? Eram prieteni mai de mult, de cînd am\nînceput a vorbi împreună serios.\nSe aşeză iarăşi pe rogojină şi îmi spuse că, dacă am fi fost\nprieteni buni de tot, mi-ar fi destăinuit tristeţea ei. Am rugat-o,\nşi tăcea mereu, privindu-mă. Am tăcut şi eu.\n― Robi Thakkur n-a fost astăzi la conferinţă, vorbi.\nMărturisirea aceasta mă făcu să sufăr. Aş fi vrut să spun\nceva care s-o jicnească, să-i spun că se înşală dacă mă\nconsideră prieten, că e ridiculă şi îndrăgostită.\n― Îl iubeşti, insinuai eu, răutăcios.\nMă pregăteam să încep ceva care s-o supere. Dar ea îşi\nîntoarse brusc faţa de la mine şi mă întrebă deodată, aspru:\n― D-tră vă place să staţi în întunerec cu fetele?\n― N-am stat niciodată, spusei la întîmplare.\n― Aş vrea să râmîn singură, vorbi ea după o pauză, sfîrşită,\nobosită, ducîndu-se să se întindă pe rogojina din balcon.\nIeşii, îmi pusei cu greutate pantofii, căci era întunerec, şi\ncoborîi tiptil scările, cu o ciudată mîhnire şi furie în suflet. Am\nfost foarte emoţionat văzînd pretutindeni lămpile aprinse.\n***\nDin jurnalul acelei luni:\n\"Nu are o frumuseţe regulată, ci dincolo de canoane,\nexpresivă pînă la răzvrătire, fermecătoare în sensul magic al\ncuvîntului. Recunosc că nu mi-am putut lua gîndul de la ea\ntoată noaptea. Şi acum, în loc să lucrez, mă gîndesc la ea,\nimagine pală în sort albastră de mătase întunecată cu\nînflorituri de aur. Şi părul... Persanii aveau dreptate, în poeme,\nasemănîndu-l şerpilor. Ce va fi, nu ştiu. Probabil voi uita...\"\n\"Cînd voi găsi liniştea, emule, Dumnezeule, prietenul meu?\"\n\"Chabù a scris o poveste, şi Maitreyi mi-o traduce astăzi, pe\nterasă, rîzînd. S-ar putea rezuma astfel: «Un rege avea un fiu cu\nnumele de Phul. O dată, acesta a ajuns pe cal într-o pădure",
  "mare. Îndată, tot ce era în pădure s-a prefăcut în flori, numai\nprinţul şi calul au rămas aceiaşi. Întors la palat, fiul povesti\nregelui întîmpîarea, dar acesta nu-l crezu şi îl mustră că spune\nminciuni. Chemă pe pandit-ul regal şi-i porunci să citească\nprinţului pilde şi sfaturi despre minciună. Pentru că totuşi\nprinţul nu voia să recunoască, regele adună întreaga armată şi\nse duse în pădure. Îndată, ei toţi se prefăcură în flori. A trecut o\nzi. Atunci veni Phul, fiul regelui, aducînd cu el cărţile în care se\ngăseau pilde şi sfaturi despre minciună. Luă cărţile şi începu sa\nrisipească foile în vînt. Şi cum se risipeau foile, aşa înviau\nsoldaţii regelui şi regele însuşi...»\"\n\"Observ cîteva trăsături murdare în caracterul inginerului.\nE plin de el însuşi, e de necrezut cît de superior se consideră.\nAstă-noapte, pe terasă, mi-a cerut discret amănunte despre\ncocotele din Paris. Ar vrea să plece pentru cîteva luni în Franţa,\nsă-şi îngrijească presiunea arterială. Suferă, la răstimpuri, de\nun fel de «mauches-volantes» din pricina sîngelui.\"\n\"Vărul inginerului, Mantu, vine acum din Delhi, unde era,\nprofesor secundar, ca să ocupe un post de lector în Government\nCommercial School. Pare să aibă treizeci de ani, e scund şi slab,\nşi locuieşte într-o cameră vecină cu a mea. Ne-am împrietenit\nfoarte repede. Îmi mărturiseşte că a venit să se însoare. El nu\nvrea, dar d-l Sen vrea. Presimte nu ştiu ce rău şi se teme.\nE un băiat bun, care vorbeşte englezeşte închizînd ochii.\nRîde mult.\"\n\"Ceremonia mariajului lui Mantu, începută acum patru zile,\ns-a sfîrşit ieri-noapte. Ospeţe au fost şi în casa miresei (neagră,\ncomună, dar foarte simpatică), şi în casa inginerului. Remarc\natitudinea lui Sen în această căsătorie; de fapt, el a aranjat\ntotul şi mi se plînge că Mantu «sugerează» prea mult şi se\nprecipită. Mantu îl respectă într-atît, încît i-ar îi dat şi\nvirginitatea miresei, după cum e obiceiul în anumite părţi ale\nIndiei, ca învăţăcelul să acorde prima nox lui guru (Mantu îmi\nspune mereu că inginerul nu e numai văr, ci şi guru).\nAm fost peste tot, am văzut toate amănuntele totdeauna în\nfrunte, în costum indian de mătase (mărturisesc că mă prinde\nfoarte bine, iar apariţia mea sinceră, spontană, silindu-mă să\nvorbesc tot timpul bengaleza, mi-a creat o mare popularitate).\nRecunosc că «societatea» indiană mă încîntă, prietenii indieni\nsunt nestemaţi. Cîteodată sunt îndrăgostit ciudat, în sensul\ndivin al cuvîntului (ca în India), socotind orice femeie «mamă».\nNiciodată n-am simţit o mai devotată, mai curată şi liniştitoare\ndragoste filială ca pentru d-na Sen, pe care ― cum e obiceiul",
  "aici ― fiecare o cheamă «mamă». Cînd zăresc pe stradă sari\nalbastre (ca ale d-nei Sen), chiar fără a vedea faţa femeilor, simt\naceeaşi emoţie. Simt că sunt «fiu», că nicăieri nu voi găsi o mai\ndezinteresată, mai curată şi mai înaltă pasiune maternă ca în\nIndia.\nMi-a plăcut să mă închipui căsătorit cu Maitreyi. Nu pot\nminţi: eram fericit. Am visat-o tot timpul cît a durat căsătoria\nlui Mantu; logodnică, amantă. Dar nu mi-am pierdut niciodată\ncapul. (Notă. Adică voiam să mă conving că nu e atît de\nfrumoasă, îi criticam şoldurile prea mari pentru mijlocul prea\nsubţire, inventam tot felul de scăderi fizice, crezînd astfel că\nmi-o îndepărtez. De fapt, cum se întîmplă adesea, tocmai aceste\nscăderi mi-au apropiat-o.)\nNu ştiu dacă toate insinuările pe care prietenii casei mi le\nfac sunt simple glume sau pornesc din sursa sigură, şi serios\norientată către mariajul meu, a inginerului. O dată, la masă,\nam înţeles că şi d-na Sen ar dori acelaşi lucru. Nu pot spune că\ne conspiraţie (notă: deşi crezusem multă vreme astfel), pentru\ncă ei socotesc căsătoria o fericire şi o datorie, mă iubesc mult şi\nsincer, şi apoi Maitreyi e atît de cunoscută în elita bengaîeză,\nîncît foarte uşor şi-ar găsi un soţ superior mie.\nMă gîndesc: ce aş deveni eu căsătorit cu Maitreyi? E posibil\nsă-mi pierd într-atît luciditatea, încît, prins în cursă, să accept?\nFără îndoială, e cea mai talentată şi mai enigmatică fată din cîte\nam cunoscut, dar eu pur şi simplu nu pot fi căsătorit. Ce s-ar\nface libertatea mea? Mă închipui soţul Maitreyiei; aş fi prea\nfericit. Unde vor fi călătoriile mele pe unde nu-mi vine a crede şi\ncărţile pe care le cumpăr în fiecare oraş ca să le vînd în oraşul\nurmător?\nDar până atunci, ce fericit mă simt. Şi cîte am văzut.\nNoaptea de ieri ― prima nox ― în iatacul inundat cu flori, fetele\ncîntînd în balcon, Maitreyi cetînd-şi poemul, scris anume\npentru această ceremonie».\"\n\"O observaţie pe care am repetat-o pînă la saturaţie în\nultimele zile: de cîte ori înţeleg că se vorbeşte despre o eventuală\ncăsătorie a mea cu Maitreyi sau de cîte ori bănuiesc aceasta, o\nemoţie bruscă şi violentă mă străbate. Baza e sexuală:\nnervozitate excesivă, abstinenţă prelungită, neastîmpăr pur\ngenital, nelinişte internă şi groază de destin. Mă tem din ce în ce\nmai mult, dar situaţia primejdioasă mă pasionează şi nu mă\nîndur să mă explic, să spun net că nu mă însor. Nici nu pot\nfugi. Ar fi stupid să fug. Sunt iremediabil un om moral, deşi\ndemonul meu mă ispiteşte contrariul. (Notă. Jurnalul e mai\nîntotdeauna un prost psiholog, după cum această povestire va\nconfirma. De aceea extrag notele de faţă; ca să-mi dau încă o\ndată seama cît de absurd pluteam în închipuire.)\"",
  "\"Mantu a mărturisit astăzi femeilor ceea ce îi spusesem eu:\ncă nu mă însor şi că nu mă voi însura niciodată. Maitreyi e\nacum mînioasă şi dispreţuitoare; nu mai vine la lecţii, nu mai\nmă caută cînd mă întorc de la lucru ca să stăm de vorbă. D-na\nSen nu-mi mai arată aceeaşi afecţie.\nM-am simţit stingherit de această schimbare, deşi o doream\nşi mă temeam de dragostea aceea interesată de mai înainte.\nMaitreyi a rîs astă-seară enorm, ascultînd glumele lui\nKhokha. (Notă. Un tînăr, rudă săracă de a inginerului, pripăşit\nîn Bhowanipore cu prilejul nunţii lui Mantu şi care dormea pe\ncoridor.) Eu scriam în odaia mea. Am avut o sufocare penibilă\nde gelozie, de care mi-e ruşine. (Notă. De fapt, nu eram prea\nîndrăgostit atunci. Totuşi, eram gelos pe oricine p făcea să rîdă\npe Maitreyi.)\"\n\"Mi-era indiferentă Maitreyi atît timp cît mă ştiam căutat cu\nafecţiune de întreaga familie; mă temeam cînd am bănuit o\ncursă matrimonială; dar de îndată ce hotărî-rea mea de a\nrămîne celibatar a fost cunoscută şi Maitreyi s-a schimbat cu\ntotul faţă de mine, a început să-mi fie dragă (notă: nu e\nadevărat), şi sufăr un pic de gelozie, de singurătate, de menirea\nmea.\nS-au schimbat multe; mănînc numai cu inginerul şi cu\nMantu, femeile mănîncă după noi. Nu mai au nici o veselie\nmesele noastre fără Maitreyi. Aş vrea mult să plec în vreo\ninspecţie prin sudul Bengalului şi, la întoarcere, să pretextez\nceva şi să mă mut în altă parte. Experienţa începe să dureze\nprea mult.\"\n\"De două zile e întunecat şi plouă. Azi, adevărate torente.\nAm ieşit pe verandă să văd străzile inundate. Am întîlnit pe\nMaitreyi, splendid îmbrăcată (vişiniu de catifea cu mătase\nneagră), privind şi ea. (Ştiam că a scris poeme asupra ploaiei,\npoate chiar astăzi, sus, în camera ei.) Am vorbit puţin şi rece.\nMă privea indiferentă, distrată. Aş fi ghicit eu vreodată că se\naflă în ea atîta experienţă feminină şi poate intui atît de precis\ntoate atitudinile cerute de noua situaţie?\nMă simt străin în casa aceasta, unde am cunoscut cea mai\nsinceră şi cea mai indiană afecţiune. Deodată, totul a îngheţat\nîn jurul meu, şi spontaneitatea mi-a dispărut. La masă sunt\nposac şi tăcut, în odaia mea mă simt aproape bolnav. E drept, la\nrăstimpuri am accese de bucurie, panică şi dansez fredonînd\n(lucru care. mi se întîmplă atît de rar).\"\n\"De ieri, relaţiile mele cu Maitreyi şi familia s-au restabilit pe",
  "vechiul temei de intensă af ecţie. Poate pentru că am explicat\ninginerului ― cînd mă întorceam cu maşina de la birou ―\nindiscreţia lui Mantu; care nu a înţeles prea bine concepţia mea\nasupra mariajului, adaog eu. (Notă. Mi se pare că acea răceală,\npe care jurnalul o atribuia paralizării proiectelor de căsătorie cu\nMaitreyi, se datora, de fapt, unei neînţelegeri; Mantu spusese\ncă eu îmi bat joc de căsătorie, şi, cum indienii nu concep datorie\nmai sacră decît aceasta, fireşte ca au reacţionat, poate fără\nvoie.)\nCu Maitreyi am rîs mult ieri; astăzi am vorbit mult în\nbibliotecă, am cetit Shakuntala împreună, pe covor, căci venise\nprofesorul ei particular şi mă rugasem să fiu şi eu îngăduit să\nasist la lecţie. Noaptea, pe terasă, recită fără pomină din\nMahuya lui Tagore. După aceea se retrage fără s-o simţim, căci\npoezia e cuvîntul ei ultim, şi, după ce l-a spus frumos, se\nposomorăşte.\nO iubesc?\"\nVII\nDin jurnalul lunii următoare:\n\"Noi doi, singuri, discutînd despre virilitate; Walt Whitman,\nPapini şi ceilalţi. Ea a cetit puţin, dar mă ascultă. Ştiu că mă\nplace. Mi-o spune. Mărturiseşte că s-ar da ca într-un poem din\nTagore, pe plajă, în început de furtună. Literatură.\"\n\"Patima creşte, delicios şi firesc amestec de idilă, se-\nxualitate, prietenie, devoţie. Cînd stau lîngă ea pe covor, cetind\nîmpreună, dacă mă atinge, sunt excitat şi mă turbur\nnebuneşte. Ştiu că şi ea e turburată. (Notă. Nu e adevărat.\nMaitreyi n-a simţit niciodată patima în timpul acela.) Ne\nspunem multe prin literatură. Cîteodată ghicim amîndoi că ne\nvrem. (Notă. Inexact; Maitreyi era cîştigată numai de joc, de\nvoluptatea amăgirii, nu de ispită. Nici nu-şi închipuia pe atunci\nceea ce poate însemna pasiunea.)\"\n\"Cea dintîi seară şi noapte (pînă la 11) petrecută singur cu\nMaitreyi, traducînd Vallaka lui Tagore şi discutînd. Inginerul,\nîntorcîndu-se de la un dineu în oraş, ne-a surprins în odaia ei,\nla taifas. Eu, calm, am continuat să vorbesc. Maitreyi s-a\nzăpăcii, a apucat volumul de poeme şi l-a deschis; iar cînd a\nintrat d-l Sen în odaie, i-a spus:\n― Învăţăm bengali...\nAşadar, şi ea minte?! (Notă. Jurnalul acesta e exasperant.",
  "De ce trebuie să sufăr atîta ca să înţeleg un ingur om? Pentru\ncă, mărturisesc, nu înţelegeam nimic din Maitreyi pe atunci,\ndeşi credeam că o iubesc şi că sunt iubit. Ea nu minţea, ci uita\nnumai. Uitase că venisem la ea pentru Vallaka şi, cînd a intrat\ninginerul, şi-a adus aminte, firesc. Dacă ar fi fost altcineva, ar fi\ncontinuat conversaţia, dar în faţa părintelui nu vorbea\nniciodată, de aceea s-a reîntors la carte.)\"\n\"I-am adus astăzi lotuşi, atit de mulţi, încît, luîndu-i în\nbraţe şi mulţumindu-mi, nu i se mai vedea faţa. Sunt sigur că\nMaitreyi mă iubeşte. (Notă. Cît mi-a trebuit pînă să înţeleg!)\nScrie poeme pentru mine şi-mi recită ziua întreagă versuri. Eu\nnu o iubesc. O admir enorm şi mă excită: totul, carnea, ca şi\nsufletul. Am surprins ceva nou în ea. Vorbeam cu Lilu şi i-am\nspus că voi repeta anu-mite lucruri, auzite de la ea, soţului.\n― Şi ce îmi va putea face? întrebă insinuant Lilu.\n― Ştiu eu, nu mă pricep în lupte conjugale, am răspuns\n― O va pedepsi, într-un fel sau altul, accentuă Maitreyi şi\nrepetă cuvintele, rîzînd, cînd am rămas singuri.\nAşadar, şi ea ştie?... De altfel, mi-a mărturisit că ar vrea să\ndea într-o nebunie, ntoxicată de dragoste sau de patos. Aflu\nsincerităţi inaccesibile celorlalţi, pe care nu le-aş fi bănuit în\ncele dintîi zile ale prieteniei noastre, (Notă. Adevărul era că\nMaitreyi se juca pur şi simplu şi, chiar după ce Lilu îi\ndestăinuise în ce constă dragostea de soţie, ea nu înţelegea\nnimic şi repeta anumite lucruri, numai pentru că o desfătau.)\"\n\"Escapada noastră ― Maitreyi, Lilu, Mantu şi cu mine ― la\nun cinematograf de cartier, unde rula un film indian cu\nHimansural Ray. Cît da mult ne-am vorbit, apropiaţi, şi cît am\nrîs. Dar la plecare a avut o criză şi şi-a pierdut conştiinţa. Nu\nştiam cum să mi-o explic: întunerecul, subiectul filmului sau\nspasm sexual, datorit apropierii mele? Ştiu că e neînchipuit de\nsenzuală, deşi pură ca o sfîntă. De fapt, acesta e miracolul\nfemeiei indiene (verificat şi de confesiunile prietenilor mei\nbengalezi): o fecioară care ajunge amantă perfectă în cea dintîi\nnoapte.\"\n\"Maitreyi îmi insinuează o idilă cu un tînăr superb, un\nbengalez la studii în Anglia. Aşadar, urmează itinerariul tuturor\nmediocrităţilor sentimentale... (Notă. Fa voia numai să-mi\nmărturisească hotărîrea de a renunţa ia tot ceea ce se\nîntîmplase înainte de mine.)\"\n\"Aduc iarăşi flori. Ea e supărată că am dat şi celorlalte fete,",
  "şi d-nei Sen. Cred că Mantu a observat familiaritatea noastră,\ncăci intervine prompt cînd suntem singuri şi, deşi Maitreyi îi\nspune că e private talk, el tot rămîne.\nAm fost la cinematograf cu inginerul, care îmi vorbeşte trist\nde amânarea călătoriei în Franţa. Mi s-a părut mie sau a\ninsinuat o eventuală unire a mea cu Maitreyi? Cînd mă întorc,\nmă întreb dacă, într-adevăr, mi-e dragă, deşi tot timpul, în\nmaşină, eram intoxicat de imaginea patului nostru nupţial.\"\n\"Continuu o strategie care mă amuză. Mă feresc să întîlnesc\npe Maitreyi, prefăcîndu-mă că mi-e teamă, că sunt îndrăgostit\nnebun etc. Mi-a vorbit azi-dimineaţă aproape forţîndu-mă s-o\nprimesc în camera mea. Intimitatea aceasta cu o indiană e ceva\nnemaipomenit. Nici eu nu ştiu cum s-o sfîrşi. Mă turbură, mă\nfascinează, dar nu sunt îndrăgostit. Mă amuz numai.\"\n\"Neaşteptată volte-face din partea Maitreyiei. Eu mersesem\nprea departe, simulînd o devoţie de copil (credeam că acesta e\ndrumul către inima oricărei indiene). Dar Maitreyi nu e numai o\nfecioară indiană, ci şi un suflet original, cu o voinţă stranie. O\ndezgustă devoţia, adorarea bărbaţilor, îmi spune\n(înţelegîndu-mă şi pe mine alături de ceilalţi admiratori\nplatonici). E comun, e banal, copilăresc. Urăşte sau\ndispreţuieşte pe admiratori. Visează un bărbat excepţional,\ndeasupra sentimentelor şi sentimentalismului. Atitudinea mea\no enervează.\nBun! Dacă e adevărat ce spune, schimb tactica. Deja\nfarmecul senzual care mă copleşea în timpul convorbirilor\nnoastre a dispărut îndată ce mi-a mărturisit acestea. Sunt\nde-acum mult mai liber, mai liberat. Ard de nerăbdare s-a\nîntâlnesc iarăşi în camera mea, s-o văd cum va reacţiona. Voi\narăta Maitreyiei că nu-mi pasă de dragostea ei. Ştiu că mă\niubeşte. Nu se poate ascunde. Ştiu că e legată de mine. Iar dacă\nam rămîne singuri 24 de ceasuri, mi s-ar da fără şovăire.\nDar de ce mă insultă, pentru Dumnezeu? De ce îmi spune\ncă îi repugnă dragostea comună? Este altceva mai bun?\"\n\"Nici o femeie nu m-a turburat atîta. Suferinţa mea\nsenzuală e un blestem, în aceasîă lună aridă, cu atîtea lucrări\npe cap. Să fie, oare, misterul trupului ei? Mă îndoiesc; mă\nturbură orice conversaţie care îmi insinuează primejdia, adică\nunirea mea cu Maitreyi, care se pune la cale. Ştiu că sunt în\nprimejdia aceasta. Am atîtea probe zilnice. D-na Sen, îndeosebi,\nmă covîrşeşte cu simpatia-i maternă. Inginerul mă numeşte\n\"copilul\" său. (Notă. Nu înţelegeam nimic, fireşte!)\"",
  "\"Seara, la masă, d-na Sen se plînge că o chem încă\n«doamnă», iar nu «mamă», cum e obiceiul în India. Are o\nblîndeţe sfîntă şi comunicativă, o inocenţă deconcertantă. O\niubesc.\nSe fac comentarii insinuante. Mantu cere să-l numesc\n«unchi», iar Lilu «tanti», deşi nu are decît 17 ani. Mă amuz.\nProblema Maitreyiei. Dintr-un nimic ne-am supărat (de\naltfel, aceasta ni se întîmplă de două ori pe zi), şi a încercat tot\nfelul de gesturi erotic-sentimentale ca să mă împace. Am lucrat\nmohorît tot timpul, închis la mine în cameră. Eram, însă,\nfericit, căci speram să se strice prietenia noastră prea familiară\nşi pasiunea noastră nemărturisită. Mi-era teamă că ajunsesem\nprea departe şi mă legam de orice pretext ca să dau înapoi. Dar\nnu; ca şi-a cerut scuze, şi jocul a reînceput. Simt că n-am să pot\nsă mă stăpînesc mult.\"\n\"Aproape am sărutat-o astăzi după-amiază, singuri noi doi\nîn odaie. Am făcut eforturi să n-o îmbrăţişez, într-atît era de\nexcitată ea şi atît de înnebunit eu. M-am mulţumit să-i strîng şi\nsă-i muşc braţul. Mai mult n-am vrut. Mi-e teamă, mi-e spaimă\nde mine. (Notă. Maitreyi n-a fost o clipă excitată, cum credeam\neu. O turbura numai atitudinea mea. Ea voise să se joace, iar\neu ajunsesem mult mai departe.)\nMaitreyi e o fată rară; dar soţie nu va fi tot atît de mediocră\nca oricare alta?\nA venit mai tîrziu, spre seară, cu acel admirabil şal stacojiu,\ncare o lasă aproape goală şi îi vădeşte sînii bruni într-o paloare\nucigător de turburătoare. Ştiu că a îmbrăcat acest costum\nobscen şi fermecător pentru mine; inginerul e absent,\naltminteri n-ar fi avut curajul să-l îmbrace. (Notă. De fapt, nu\nera decît un costum de Rajputana, care se poartă de-a dreptul\npe trup, nu peste pieptar, cum e obiceiul în Bengal.)\nMaitreyi vine mereu în camera mea, vine fără nici un motiv\nşi întotdeauna insinuează sau provoacă. Pasiunea o face\nfrumoasă. Senzual, carnal, e peste fire de ispititoare. Fac\neforturi ca să o judec hidoasă, grasă, urît mirositoare şi să mă\npot stăpîni. E un fel de «meditaţie prin imagini contrarii» ceea ce\nîncerc eu. Adevărul este că nervii mi se consumă inutil, şi, de\nfapt, nu înţeleg încă nimic precis. Ce vor cu mine?\"\n\"De dimineaţă, ceartă cu Maitreyi. Ea se simte jicnită\npentru toate nimicurile şi ameninţă să nu vorbească cu mine o\nsăptămînă. Azi i-am spus că nu-mi pasă, orice ar face ea.\nFaptul acesta m-a calmat şi m-a ajutat să lucrez. Lilu a venit să\nintervină, spunîndu-mi că «poeta e nespus de deprimată«. I-am\nrăspuns că eu nu sunt supărat, dar dacă lucrul acesta o",
  "amuză... Cît de banale sunt toate femeile, înţelegeam eu.\nAceeaşi melodie, aceeaşi în Europa sau în Asia, cu femei\ninteligente, stupide, perverse sau fecioare.\nSeara am fost la cinematograf singur, petrecînd de minune.\nLa cină, Maitreyi s-a aşezat îîngă mine, într-o sari superbă,\nveche de o sută de ani. Era plînsă, tăcută; de-abia a mîncat.\n«Mama» a înţeles totul. Mi-a mulţumit că am vorbit cu ea. După\ncină avem o mică «explicaţie». Maitreyi îmi spune că n-am\nînţeles-o atunci cînd am crezut că dispreţuieşte dragostea,\nsimpatia...\"\n\"Lupta a durat un sfert de oră. I-am strivit mîinile. Era\nfermecătoare zbătîndu-se; faţa i se contorsiona, lăcrăma, se\nruga în gînd Ia Tagore. Încerca să-şi scoată mîmile prinse de\nîncheieturi în pumnul meu; căci aceasta era lupta. Eram calm,\nexperimentând detaşat de durerea fizică şi de orgoliu.\nÎn sfîrşit, a trebuit să recunoască, era înfrîntă. Aceasta i-a\ndat o bucurie amestecată cu senzualitate amară. Ştiu că era\nfericită că eu am înfrînt-o. Dar suferea că maestrul ei spiritual,\nguru, nu o ajutase. Etc.\nCînd ne-am dus spre odaia ei, noi doi, singuri, ea mi-a\nşoptit:\n― Mi-ai frînt mîinile!\nI le-am luat fără să reflectez şi, mîngîindu-le, le sărutam.\nAceasta e extraordinar pentru India. Să ştie cineva, ar ucide-o!\n(Notă. Exageram.)\nDupă masă, fără să-mi vorbească, mi-a zvîrlit în odaie o\nfloare...\"\n\"Cinematograf cu Maitreyi şi ceilalţi. A stat lîngă mine,\nfireşte. În întunerec mi-a spus că lucruri importante sunt de\nlămurit. Apoi, cînd a aflat că mă joc, că puţin îmi pasă de\n«sentimentele» ei, că o urăsc (minţeam), şi-a pierdut calmul ei\nde regină (Cleopatra?) şi a început să plîngă. Nu am fost\nemoţionat.\nA plîns a doua oară, la ieşire, violent. Eu i-am spus:\n«Maitreyi!» şi am tăcut penibil. În aceeaşi seară a plîns iarăşi la\nmine în odaie, nervos, acoperindu-şi faţa în şal. Totdeauna fără\nnici o lămurire. Dar a avut puterea să rîdă cînd au venit\nceilalţi.\"\n\"Neaşteptate «explicaţii\" cu Maitreyi. Ea a fost mai tare\nastăzi A plîns numai o singură dată. Eu m-am arătat nervos,\ndesperat, insinuînd o plecare urgentă. Finalul a fost violent; am\nrugat-o să plece din odaia mea. M-am trîntit pe pat, simulînd o\ncriză mai mare decît simpla mea Încurcătură. Am fost ridicol.\nAm făgăduit Maitreyiei eă vom ajunge iarăşi «prieteni». Ce\nstupid! Printr-o tactică idioată am «mărturisit» o sută de",
  "minciuni care mă banalizează pînă la greaţă, am făcut «scene»\netc, etc... iar ea a fost de un calm admirabil. Mi-a spus că îşi are\npartea ci de vină în «glumele» noastre sentimentale. Pentru\naceasta suferă, căci s-a coborît în ochii mei. Dar lucrurile tre-\nbuie să se sfîrşească aici; să fim iarăşi prieteni.\nNoaptea.\n\"Oh! Dar lucrurile nu sunt atît de simple. O iubesc mult,\nferoce, şi mi-e teamă de Maitreyi. Mi-a spus că suferă de răul pe\ncare mi l-a făcut.\nMi-e teamă, dar mă bucur. Sufletul nu mi-e încă uscat de\ngîndurile noi şi nerezslvate. Pot fi încă pătimaş îndrăgostit, deşi\nnu sentimental. Dar, de fapt, ce-mi pasă mie dacă sunt sau nu\nsentimental?\"\n\"Intoxicaţie? Cad victimă propriei mele farse? Astăzi, de\ndimineaţă şi pînă seara tîrziu, am fost «fericit*, înţele-gînd prin\nacest cuvînt tern un fluviu iraţional de sentimente majore,\nvitale, restaurînd pofta de existenţă şi de joc. Eram gata să-i\nspun Maitreyiei: «Vrei să fii soţia mea?» şi sunt gata şi acum. Aş\nfi atît de fericit soţul ei! Atît de purificat, de senin...\"\n\"După-amiază, conversaţie cu Maitreyi asupra mariajului.\nMă gîndesc mult şi mă închipui soţul ei, şef de familie şi miracol\netic. Satisfacţii, linişte.\nSeara îmi spune că e desperată că nu i-a scris Tagore.\nPoetul e pentru ea mai mult decît guru, e prieten, confident,\nlogodnic, zeu, poate amant. Îmi mărturiseşte că nimeni nu\nbănuieşte legătura lor. O iubire indiană. Sunt gelos? M-am\nhotărît să-i spun că e inutilă dragostea noastră; de acum, ea\nştie tot, fie că i-am mărturisit, fie că i-am sugerat sau a înţeles\nsingură (notă: totuşi, nu ştia nimic, nu înţelesese nimic precis),\npentru că nu voi accepta ca soţia mea să fi iubit întâi pe altul.\nEa a observat supărarea mea, oarecum severă şi emfatică.\nDupă cină n-am vorbit nimic. Mi-a trimis cuvîntul prin Khokha,\nspunîndu-mi că am jicnit-o. N-am răspuns.\nCîteodată, afacerea aceasta mă enervează, alteori mă\namuză. În general, sunt intoxicat de dragoste, visez căsătorie şi\nfii. Mă face să-mi pierd mult timp. Concentrarea mintală e\ndificilă. Dar nu voi renunţa la dragoste.\"\n\"Noaptea a fost cutremur. Am avut febră tot timpul.\nAzi-dimineaţă, cînd am întîlnit pe Maitreyi, i-am dăruit o carte\nscumpă.\"",
  "\"Zi de extraordinară emoţie, pe care mi-e peste putinţă s-o\nînsemn aci. Pe scurt, Maitreyi m-a certat întrebîndu-mă unde\nvreau să ajung, căci neslăpinirea mea o compromite, că Mantu\nşi Khokha au început să afle etc. Plîngea cu spasme. Eu n-am\nscos un cuvînt. Eram mîhnit, o jicnisem. Dar şi pozam enorm.\nDin nefericire, Khokha era pe verandă, alături de odaia\nmea, şi a auzit tot. Cînd Maitreyi a aflat asta, a început să\nplîngă mai desperat. Mi-a scris pe marginea unui plic că ar vrea\nsă moară. Pentru o indiană, ceea ce ştie Khokha acum e\ndezonoare.\nTotuşi, cînd s-a liniştit, mi-a deretecat prin odaie şi mi-a\naranjat florile pe masă. Eu n-am vorbit.\"'\n\"Maitreyi a început să scrie o carte de poeme asupra\n«iluziilor şi miragiilor frumoase».\"\n\"Azi, pe cînd îi povesteam destrăbălările felelor din Europa,\nea m-a întrebat dacă sunt pur, şi numai gîndul că s-ar putea să\nnu fiu a înspăimîntat-o într-atât. Îneît a început să plîngă.\nSetea aceasta violentă, mistică, după puritate m-a emoţionat.\nPe seară, ajungînd iarăşi să vorbim despre căsătoria ei, ― cu\nun strein, un tînăr bengali care desigur că nu o va face fericită,\nrecunoaşte Maitreyi ―, i-am mărturisit că marele meu păcat e\nacela de a fi născut alb (cred puţin în această mărturisire), că,\ndacă aş fi fost indian, aş fi avut alte şanse etc. Aceasta a\nnedumerit-o iarăşi, şi eu i-am pus marea întrebare: de ce nu\nputem fi noi căsătoriţi? De ce nu e îngăduită unirea noastră? Ea\nm-a privit înmărmurind şi a cercetat cu ochii în toate părţile, să\nvadă dacă nu m-a auzit cineva.\nA început a spune că aşa e hotărît de soartă sau de\nDumnezeu (eu o întrebasem dacă Dumnezeu a hotărît astfel\nsau prejudecăţile, dar mi-a răspuns că Dumnezeu îşi manifestă\ndorinţa prin prejudecăţi), că poate dragostea mea e numai o\niluzie trecătoare etc. Fapt e că dragostea aceasta ― pe care o\nsocotisem la început imposibilă, minoră, fantezistă ― şi\natitudinea Maitreyiei, pe care o crezusem multă, vreme\nîndrăgostită de mine ― în timp ce ea nu e de nimeni ― mă\nstăpînesc şi mă duc departe; într-un suflet al meu. neştiut pînă\nacum, într-o margine de gînd unde mă simt fericit şi splendid.\nNu ştiu cum să exprim toate sentimentele acestea revelate. Mă\ngîndesc serios la unire...\"\n***\nDin ziua aceea am vâzut-o cu greutate. Rămînea tot timpul\nîn odaia ei, scriind şi cîntînd. I-am trimis cîteva bilete inocente",
  "prin Lilu, la care nu mi-a răspuns. Am crezut o sumă de lucruri\nîn prima noapte, apoi mai puţine, apoi n-am mai crezut nimic.\nAm observat că pot trăi foarte bine şi fără Maitreyi.\nVIII\nNu mult după aceea am întîlnit într-o după-amiază pe\nHarold. Mi s-a părut mai rece, mai răutăcios.\n― E adevărat că te însori cu fata inginerului? mă întrebă el,\nîntre altele.\nRoşii şi începui să-mi bat joc, aşa cum fac de cîte ori sunt\npus în încurcătură, mai ales dacă trebuie să apăr pe cineva\ndrag. Harold a trecut repede peste glumele mele şi-mi spuse că\na aflat aceasta de la birou, unde mă căutase o dată ca să mă\ninvite la un picnic. A mai aflat tot atunci că vreau să mă lepăd\nde legea mea şi să trec la hinduism. Şi, deşi el însuşi este un\nmare păcătos şi se duce la biserică numai pentru Iris, vestea\naceasta l-a îngrozit îndeajuns. Îmi spuse că Sen e un monstru,\ncă am fost fermecat, că ar trebui să dau cinci rupii la \"Sisters of\nthe poor\" ca să se roage pentru mine.\n― Ce mai fac fetele? întrebai.\n― Te regretă, îmi mărturisi. Probabil că economiseşti mult\nacolo, în Bhowanipore, reîncepu el după o clipă. Nu plăteşti\ncasă, nu plăteşti masă şi nu ieşi niciodată în oraş. Ce faci toată\nziua?\n― Învăţ bengaleza ca să-mi iau examenul de\nProvincial-Manager, minţii eu. Şi apoi, e o lume nouă, nici nu\nştiu cum trece timpul...\nÎmi ceru cinci rupîi împrumut, ca să se ducă seara la balul\nY.M.C.A.\n― Nu te tentează? mă iscodi el.\nÎntr-adevăr, nu mă tenta. Mă gîndii fără melancolie la acei\nani de risipă şi eroare petrecuţi la Wellesley-Street, în Ripon\nStreet. Îl privii pe Harold, şi nu-mi evoca nimic trupul lui\nvlăjgan, faţa oacheşă cu ochi frumoşi, în cearcăne. Un strein,\nacest camarad al meu, cu care alergasem după atîtea fete şi\npierdusem atîtea nopţi. Viaţa pe care o începusem mi se părea\natît de sacră, încît nici nu mă încumetam să i-o destăinui. Îmi\nfăgădui să mă viziteze într-o zi şi îşi notă cu atenţie adresa.\n(\"Pentru vreun eventual mare împrumut\", mă gîndii eu.)\nAcasă îi găsii pe toţi în sufragerie, luînd ceaiul. Erau acolo şi\nMantu, şi soţia lui, Lilu, şi Khokha, şi surorile lui Khokha (două\ndin acele femei-umbre, pe care nu le vedeam aproape\nniciodată). Le povestii cu multă sinceritate întîlni-rea mea cu\nHarold şi dezgustul de viaţa pe care o duc europenii şi\neurasienii din acest oraş, viaţă pe care am dus-o şi eu atît timp.",
  "Mărturisirea aceasta a mea i-a desfătat. Femeile mă sorbeau cu\nochii şi mă tot lăudau în argot-ul lor neînţeles, iar Mantu îmi\nstrîngea mâinile şi închidea ochii, după obiceiul lui. Numai\ninginerul, după ce îmi atrase atenţia asupra zelului meu prea\nentuziast, se retrase să-şi citească nelipsitul său roman poliţist.\nM-am dus cu Maitreyi, cu Khokha şi cu Lilu sus pe terasă.\nAşteptam seara întinşi pe covoare, vorbind rar şi căutîndu-ne\nfiecare cea mai comodă poziţie, cu perna sub cap. Eu venisem\nîn sandale şi-mi jucau picioarele în aer, încercînd să le rezem\ndecent şi oarecum întîmplător de parapet. Învăţasem în aceste\nultime luni un întreg ceremonial al picioarelor; ştiam, de pildă,\ncă de cîte ori lovesc pe cineva, fără voie, trebuie să mă plec şi\nsă-i ating cu mîna dreaptă piciorul; că niciodată nu trebuie să\nschiţez, nici în glumă, gestul lovirii cu piciorul în cineva, şi alte\nmultele. De aceea ezitam înainte de a mă rezema comod de\nparapet. Auzii atunci pe Lilu vorbind ceva în şoaptă Maîtreyiei.\n― Spune că ai un picior foarte frumos, un picior alb, de\nalabastru, mă lămuri Maitreyi, fără să-şi poată ascunde o\nprivire de neînţeleasă invidie şi necaz.\nRoşii, şi de plăcere (căci, urît fiind, mă încîntă peste fire\norice laudă adusă fiinţei mele fizice), şi de timiditate; nu ştiam\ncum să tîlcuiesc privirile Maitreyiei. Îmi fixa picioarele cu un\nzîmbet dispreţuitor, rău, umilit. Eu începui a vorbi stupidităţi\nca sa curm tăcerea, spunînd că aceasta nu are nici o\nimportanţă, căci niciodată nu se văd picioarele, cel puţin la noi.\nalbii.\n― La noi e altfel, mă întrerupse Maitreyi, îmblînzită. La noi,\nprietenii îşi arată dragostea atingîndu-şi picioarele goale. De\ncîte ori stau de vorbă cu prietenele mele, eu le strîng piciorul.\nUite aşa...\nÎşi desprinse, îmbujorîndu-se, piciorul din sari şi-l apropie\nde Lilu. Se petrecu atunci ceva ciudat. Aveam impresia că asist\nla o scenă de dragoste dintre cele mai intime. Lilu strînse între\ngleznele ei pulpa de jos a Maitreyiei, tresărind şi zîmbind ca\ndescătuşată dintr-un sărut. Erau adevărate mîngîieri\nalunecările acelea leneşe pe pulpă, cu degetele strînse, călcîiul\naplecat, şi apoi strînsoarea, în care carnea se strivea caldă,\ntremurînd. Sufeream cumplit, şi de gelozie, şi de revoltă,\nîmpotriva dragostei acesteia absurde, între carnea a două\nfemei. Maitreyi îşi retrase brusc piciorul din îmbrăţişare şi-l\ntrecu peste laba lui Khokha. Îmi venea să-mi muşc buzele, să\nfug, căci văzusem deodată cum piciorul acela negru şi murdar\nal lui Khokha, scorojit de arşiţă şi de trotuare, primeşte apro-\npierea caldă, ca pe o ofrandă, a trupului Maitreyiei. Khokha\navea un zîmbet de cîine mîngîiat, şi regretai că nu pot vedea\nochii Maitreyiei, să ghicesc în ei voluptatea pe care o trăda\npulpa în apropierea cărnii băiatului.\nMă gîndii atunci că rîsul Maitreyiei ― pe care îl provoca acel\nclovon urît ― trăda aceeaşi abandonare, aceeaşi posesiune.",
  "M-am întrebat, mai tîrziu, dacă nu există şi altfel de posesiuni\ndecît cele cunoscute, mai rafinate şi mai inefabile, obţinute pe\nfuriş, cu o atingere sau cu o glumă, cînd femeia se predă total\ncăldurii sau spiritului celuilalt şi e luată în întregime, aşa cum\nniciodată nu o vom putea lua noi, chiar în cele mai definitive şi\nmai nebuneşti ceasuri de dragoste. Multă vreme după aceea am\nfost gelos nu pe tinerii frumoşi, pe poeţii şi muzicanţii care se\nadunau în casa Sen şi cu care vorbea Maitreyi, privindu-i lung,\nzîmbindu-le, iubindu-le cărţile, ci pe oricine o făcea să rîdă pînă\nla lacrimi, pe Khokha şi pe Mantu, mai ales pe acesta din urmă,\ncare, fiindu-i unchi, îşi putea îngădui să-i strîngă braţul,\nvorbindu-i, sau o putea bate pe umăr şi scutura de păr.\nGesturile acestea de abandonare inocentă mă chinuiau mai\nmult decît orice rival. Mi se părea că Maitreyi e neştiutoare de\nviolul săvîrşit pe furiş asupra-i de către o carne sau un spirit\nstrein. Şi, ca să spun totul, mă făceau să sufăr îndeosebi\nposesiunile spirituale: un poet tînăr, Acintya, pe care Maitreyi\nnu-l văzuse decît o singură dată şi nu-i vorbea decît la telefon,\ncînd trimitea poeme pentru revista Prabuddha Bharatta; un\nmatematician care venea foarte rar şi despre care Maitreyi îmi\nvorbise cu entuziasm, mărturisindu-mi că îi plac bărbaţii înalţi:\nşi mai presus de toţi, gurul ei, Robi Thakkur. Cu o mare\nabilitate încercam să-i insinuez că se abandonează prea mult,\nfie cu spiritul, fie cu carnea. Dar mă privise atît de inocentă, de\nmirată şi sinceră, încît am renunţat. De altfel, acestea se\npetreceau în urma celor povestite adineaori, într-o vreme cînd\neu primisem destule probe că nu am de ce mă teme de nimeni.\n...Rămăsesem îngîndurat şi dezgustat, muşcîndu-mi pe\nfuriş buzele şi privind cele dintîi stele într-un cer încă palid.\nConversaţia continua într-o bengaleză colocvială, din care nu\npricepeam decît foarte puţin; de altfel, nici nu încercam să\npricep şi nu tresăream decît la rîsul Maitreyiei, pe care Khokha\nîl alimenta cu nesfîrşite calambururi şi schimonoseli. Probabil\ncă ea observă sfiala mea, căci mă întrebă, în englezeşte, dacă\nnu sunt prea obosit şi dacă n-aş voi să mă distrez ajutînd-o în\nceasurile mele libere să termine catalogul bibliotecii d-lui Sen.\nAceasta m-ar recrea îndeajuns, după munca mea de la birou, şi\nam putea sta de vorbă mai mult. (Pentru că, de fapt, în ultimele\nzile aproape că nu mă întîlnisem cu Maitreyi.) Nu ştiam nimic\nde catalog şi aflai că d-l Sen, care strînsese pînă acum vreo\npatru mii de volume, ― fie moştenite, fie cumpărate ―,\nintenţiona să-şi tipărească într-o broşură de lux catalogul\nbibliotecii, ca să poată fi dăruită, în caz de moarte, unui colegiu\nlocal. Mi se păreau ridicole toate acestea, dar primii.\n― Tata nu îndrăznea să te roage să mă ajuţi, mărturisi\nMaitreyi. Se temea să nu-ţi pierzi prea mult timp. Eu sunt mică,\nn-am ce face toată ziua şi-mi place să copiez titlurile cărţilor...\nÎmi amintesc că în seara aceea, rămas singur, mă\nblestemam că primisem prea repede o propunere care mă va",
  "face să-mi pierd aproape tot timpul liber. (După cîte\nînţelesesem eu, trebuiau copiate titlurile pe mici bucăţele de\nhîrtie, apoi clasate alfabetic, cu numărul lor respectiv de raft, şi\ntranscrise din nou într-un dosar, pentru a fi date la tipar.\nMunca aceasta îmi repugna.) Şi mă temeam, de asemenea, că\njocul nostru ar putea să reînceapă într-un timp cînd eu\nizbutisem să mă cuminţesc.\n***\nPe Maitreyi am întîlnit-o a doua zi după-amiază, înainte de\nceai, în pragul bibliotecii, aşteptîndu-mă.\n― Vino să-ţi arăt ce-am făcut, mă chemă ea.\nAdusese vreo cincizeci de volume pe o masă şi le aşezase cu\ncotoarele în sus, în aşa fel încît să poată fi cetite unul după\naltul.\n― D-ta începi din capul ăsta al mesei, iar eu de dincolo. Să\nvedem la ce volum ne întîlnim, vrei?\nPărea foarte emoţionată, îi tremura buza şi mă privea\nclipind des din pleoape, ca şi cum s-ar fi silit să uite ceva, să\ndestrame o imagine din faţa ochilor.\nM-am aşezat la scris cu o presimţire ciudată că se va\nîntîmpla ceva nou şi mă întrebam dacă nu cumva aştept\ndragostea Maitreyiei, dacă surpriza pe care o presimţeam nu\nera o eventuală împărtăşire, o luminare a ascunzişurilor\nsufletului ei. Dar mă trezeam prea puţin clătinat de întîmplările\nacestea eventuale. Scriind, mă întrebam: o mai iubesc? Nu; mi\nse părea că o iubesc, numai atît. Înţelesei pentru a suta oară că\nmă atrăgea altceva în Maitreyi: iraţionalul ei, virginitatea ei\nbarbară şi, mai presus de toate, fascinul ei. Îmi lămurii perfect\naceasta; că eram vrăjit, nu îndrăgostit. Şi, ciudat, înţelegeam\nnu în ceasurile mele de luciditate, ― multe-puţine cîte mai\naveam ―, ci în clipele din pragul experienţelor decisive, în\nclipele reale, cînd începeam să trăiesc. Reflecţia nu mi-a relevat\nniciodată nimic.\nPusei mîna pe un volum şi întîlnii mîna Maitreyiei.\nTresării.\n― La ce volum ai ajuns? mă întrebă.\nI-l arătai. Era acelaşi la care ajunsese şl ea: Tales of the un\nexpected de Wells. Roşi deodată, de bucurie, de încîntare, nu\nştiu, dar îmi spuse cu un glas stins:\n― Ai văzut ce \"neaşteptat\" avem înaintea noastră?\nZîmbii sugestionat şi eu puţin de coincidenţa aceasta, deşi\nmajoritatea volumelor de pe masă aveau titluri caracteristice:\nVisul, Ia-mă cu tine, Ajutor!, Nimic nou? şi altele. Căutam un\nrăspuns cu mai multe înţelesuri, dar veni Chabù să ne cheme\nla ceai, şi ne-am ridicat de la masă foarte fericiţi amîndoi,\ncontinuînd să ne privim. În timpul ceaiului, eu am vorbit cu\nmultă exuberanţă despre ultimele mele lecturi, toate relative la",
  "Khrishna şi la cultul vaishnav, şi povesteam cu atîta entuziasm\nşi sinceritate scene din viaţa lui Chaitanya, încît d-na Sen nu\nputu să se mai stăpînească şi se apropie de mine cu două\nlacrimi mari în ochi, spunînd:\n― Parcă ai fi un vaishnav...\nEram fericit că-mi vorbise aşa. Mărturisii că socotesc\nvaishnavismul una din cele mai elevate religii, şi de aici porni o\ndiscuţie asupra religiilor, susţinută mai ales de Mantii şi de\nmine, pe care Maitreyi o asculta cu ochii în gol, fără să spună\nun cuvînt.\n― Ce ştiţi voi despre religie? izbucni ea deodată, roşind, apoi\npălind, gata să plîngă.\nRămăsei surprins, neştiind dacă trebuie să mă scuz sau să\nmă explic. Mantu voi s-o mîngîie, dar ea se smulse şi fugi în\nbibliotecă. Îmi sfîrşii ceaşca de ceai, intimidat. Nu mai vorbea\nnimeni. M-am retras în odaia mea, ca să răspund scrisorilor, cu\no nelinişte şi nerăbdare necunoscute pînă atunci. Dar, pe cînd\nscriam, am simţit deodată nevoia de a vedea pe Maitreyi şi\nm-am dus.\nZiua aceea îşi are o mare însemnătate în povestirea de faţă.\nTranscriu din jurnal. \"Am găsit-o abătută, aproape plîngînd.\nI-am spus că am venit, pentru că m-a chemat, şi aceasta a\nsurprins-o. Ne-am despărţit, apoi, pentru cinci minute, ca să\nsfîrşesc scrisoarea. Cînd m-am întors, dormea pe canapeaua\ndin faţa mesei.\nAm deşteptat-o. A tresărit; ochii îi erau măriţi. Am început\ns-o privescţintă; ea îmi sorbea privirile, ochi în ochi,\nîntrebîndu-mă la răstimpuri, şoptit: «Ce?» Apoi n-a mai fost în\nstare să vorbească, nici eu n-am mai putut s-o întreb; ci ne\npriveam fix, fermecaţi, stăpîniţi de acelaşi fluid suprafiresc de\ndulce, incapabil să ne împotrivim, să ne scuturăm de farmec,\ndeşteptîndu-ne. Mi-e greu să descriu emoţia. O fericire calmă şi\nîn acelaşi timp violentă, în faţa căreia sufletul nu opunea nici o\nrezistenţă; o beatitudine a simţurilor care depăşea\nsenzualitatea, ca şi cum ar fi participat la o fericire cerească, la\no stare de har. La început, starea se susţinea numai prin priviri.\nApoi am început să ne atingem mîihile, fără a ne despărţi totuşi\nochii. Strîngeri barbare, mîngîieri de devot. (Notă. Cetisem\nrecent despre dragostea mistică a lui Chaitanya şi de aceea îmi\nexprimam experimentările mele în termeni mistici.) Au urmat,\nfiresc, sărutările pe mîini. Era atît de pierdută, îşi muşca atît de\npătimaş (şi totuşi cast) buzele, încît aş fi putut-o săruta pe\nbuze, aş fi putut face tot. M-am reţinut cu multă greutate.\nSituaţia era de-a dreptul riscantă. Puteam fi văzuţi de oricine\nscobora scările. Ea este de o emotivitate mistică. (Notă. In\njurnalul meu de atunci, influenţat de anumite lecturi\nvaishnave, întrebuinţam foarte des termenul de \"mistic\". De\naltfel, comentariul acestei în-tîmplări, aşa cum îl găsesc într-un\ncaiet rătăcit, este străbătut de la un capăt la altul de",
  "\"experienţa mistică\". Eram ridicul.) Am întrebat-o, încă o dată,\nde ce nu putem fi, noi doi, uniţi. S-a cutremurat. Ca s-o încerc,\ni-am cerut să recite de două ori acea mantra pe care a învăţat-o\nTagore, ca să se apere de primejdiile contra purităţii. Totuşi,\ndupă ce le-a repetat, farmecul stăruia. Cu aceasta i-am dovedit,\ncăci credeam şi eu, că experienţa noastră nu-şi are rădăcini\nsexuale, ci e dragoste, deşi manifestată în sincerităţi carnale.\nAm simţit şi verificat această minune umană: contactul cu\nsuprafirescul, prin atingere, prin ochi, prin carne. Experienţa a\ndurat două ceasuri, istovindu-ne. O puteam relua de cîte ori ne\nfixam privirile în ochii celuilalt.\"\nEa îmi ceru să lepăd sandalele şi să-mi apropii piciorul de\npiciorul ei. Emoţia celei dintîi atingeri n-am s-o uit niciodată.\nM-a răzbunat pentru toate geloziile pe care le îndurasem pînă\natunci. Am ştiut că Maitreyi mi se dă toată în acea abandonare\na gleznei şi pulpei, aşa cum nu se mai dăduse vreodată. Scena\nde pe terasă o uitasem. Nimeni n-ar putea minţi atît de\ndumnezeieşte, ca să pot fi păcălit de atingerea aceasta, îmi\nspuneam. Mi-am ridicat fără voie piciorul sus pe pulpe, pînă\naproape de încheietura aceea a genunchiului, pe care o\npresimţeam halucinant de dulce, de fierbinte, pe care o\nghiceam brună şi virgină, căci, fără îndoială, nici un trup\nomenesc nu se înălţase atît de departe în carnea ei. În acele\ndouă ceasuri de îmbrăţişare (erau oare altceva mîngîierile\ngleznelor şi pulpelor noastre?) ― pe care jurnalul le schiţează\natît de sumar, atît de şters, încît multă vreme după aceea m-am\nîntrebat dacă mai trebuie să continuu însemnarea etapelor\nnoastre ― am trăit mai mult şi am înţeles mai adînc fiinţa\nMaitreyiei decît izbutisem în şase luni de eforturi, de prietenie,\nde început de dragoste. Niciodată n-am ştiut mai precis ca\natunci că posed ceva, că posed absolut.\nNu îi spusesem încă răspicat că o iubesc. Amîndoi ghi-\nciserăm asta; aşa mi se păruse mie. Şi eu tîlcuisem, multă\nvreme, orice gest al ei ca pe un semn de simpatie sau dragoste.\nNu mă îndoiam o clipă că mă iubeşte şi nu mă îndoiam că ea\nştie tot atît de bine aceasta despre mine. De aceea mă mîhneau\nşi mă nelinişteau răzvrătirile ei (muţenia aceea speriată, ochii\naceia de panică, mîinile cu care îşi acoperea faţa) de cîte ori îi\nvorbisem pînă acum de o unire a noastră. Nu înţelegeam; căci\nmi se părea că şi ea, Şi părinţii favorizează necontenit aceasta.\nÎi spusei atunci că o iubesc. Nu ştiu cum au răsunat\ncuvintele mele, căci ea îşi acoperi ochii şi nu răspunse. Mă\napropiai şi repetai mai cald, mai sincer, acele cîteva cuvinte de\niubire pe care le puteam spune în bengali. Voi să se ridice.\n― Lasă-mă, îmi spuse cu un glas depărtat, strein. Văd că\nn-ai înţeles iubirea mea. Te iubesc ca pe un prieten, foarte\nscump prieten. Altfel nu pot, altceva nu vreau...\n― Dar aceasta nu e prietenie, e dragoste, îi răspunsei eu,\nrecăpătîndu-mi pe neaşteptate şi humorul, şi luciditatea.",
  "― Cîte feluri de dragoste nu cunoaşte sufletul? adăogă ea\nprivindu-mă.\n― Dar pe mine mă iubeşti, e inutil să te ascunzi, stăruii. Nu\nmai putem unul fără altul, ne-am chinuit de ajuns pînă acum\nascunzîndu-ne. Mi-eşti dragă, Maitreyi, mi-eşti dragă...\nÎi vorbeam, amestecînd cuvintele, o frază în bengali şi cinci\nîn englezeşte.\n― Spune-mi asta şi pe limba ta, mă rugă. I-am spus tot ce\nmi-a trecut prin minte. Se făcuse noapte, se aprinseseră\nlămpile pretutindeni. Voii să aprind şi eu becul din bibliotecă.\n― Lasă aşa, vorbi Maitreyi.\n― Dacă vine cineva şi ne găseşte pe întunerec?\n― Ce-are a face? Aici suntem fraţi...\nMă prefăcui că nu înţeleg, dar mă întorsei aproape de ea şi-i\nluai mîinile, mîngîiridu-le.\n― De ce nu auzi anumite cuvinte? mă întrebă ea, şi ghicii\ndupă glas că e gata să rîdă.\n― Pentru că vorbeşti prostii, răspunsei, foarte sigur pe mine\nşi pe dragostea Maitreyiei.\nSe petrecu atunci un lucru neaşteptat. Maitreyi începu să\nplîngă şi se smulse din mîinile mele. Voia să fugă. O înlănţuii în\nbraţe şi-mi apropiai capul de părul ei, vorbindu-i în şoapte,\nîncercând s-o farmec, s-o rog să nu mai plîngă, să mă ierte. Dar\nnu mă putui împotrivi parfumului şi căldurii, şi ispitelor acelui\ntrup neatins încă de nimeni şi o sărutai. Maitreyi se zbătu şi\nţipă, ferindu-şi gura. Mi-a fost teamă să nu ne audă cineva şi-î\ndădui drumul. Fugi din braţele mele cu un suspin care mă\numili, dar nu se ptă spre uşă, ci spre fereastră. Acolo, la lumina\nfelinarului din stradă, o putui vedea. Mă cutremurai. Avea o\ncăutătură stranie, desperată şi plînsă, părul i se răvăşise pe\numeri, buzele şi le muşcase. Mă privea ca pe un duh sau ca pe\nun nebun. Îmi arătă cu degetul locul unde o sărutasem, pe\nobraz. Nu putea vorbi, nu se putea apăra. Mă apropiai, o luai în\nbraţe şi o sărutai iarăşi, înnebunit de neînţelegere, întunecat de\npasiune. O sărutai pe gură şi-i întîlnii buzele umede, fragede şi\nparfumate, cum niciodată n-aş fi crezut că îmi va fi dat să\nsărut. În cea dintîi clipă se strînsera sub gura mea, încercînd să\nse apere, dar era atît de slabă, încît le deschise şi le lăsă\nsărutate, muşcate, supte. Îi simţeam sînii, o simţeam toată, şi\nse abandonase atît de decisiv trupului meu, încît avusei chiar o\nurmă de melancolie că mi se dăruise atît de repede. Nu ştiu cît a\ndurat această primă îmbrăţişare. Am ghicit că se sufocă, se\nzbate, şi i-am dat drumul. S-a prăvălit deodată la picioarele\nmele. Am crezut că e leşinată şi m-am plecat palid, s-o ajut, dar\nea îmi îmbrăţişă picioarele, plîngea şi se ruga să nu o mai ating,\nmă implora în numele Dumnezeului meu, în numele mamei\nmele, în numele d-nei Sen. Mă cutremurai şi tăcui. O lăsai să se\nridice singură. Îşi şterse lacrimile în fugă, îşi potrivi părul, mă\nprivi, fără s-o văd, căci eu eram în lumina palidă a felinarului,",
  "iar ea la întunerec, şi plecă oftînd.\nM-am întors în odaia mea, agitat, zeci de sentimente\nstrăbătîndu-mă, chinuit şi de bucuria că este a mea, şi de\norgoliu, de remuşcare, de teamă. N-am putut face nimic pînă la\nmasă. Mă întrebam dacă voi avea curajul să o privesc în timpul\nmesei. Mă întrebam mai ales ce va crede despre mine, dacă nu\nva spune ceva d-nei Sen sau lui\nLilu. Nu ştiam nimic, nu credeam nimic. La masă n-a venit,\ndar, îndată după aceea, Lilu se apropie de mine şi-mi spuse:\n― Poeta vă trimite biletul acesta.\nÎl deschisei cu răsuflarea oprită. Ca să nu înţeleagă nimeni,\nera scris în franţuzeşte: \"Vous venir matin six heures en\nbibliothèque\".\nIX\nMă duceam la birou de-abia îa zece, iar ceaiul îl luam eu\ntoţii la opt dimineaţa. Puteam sta deci neturburaţi de vorbă\ndouă ceasuri. În noaptea aceea am adormit greu, cu febră şi\nvisuri atroce; mi se părea c-o pierd pe Maitreyi, că un înger cu\nbarbă albă mă izgoneşte din casa aceasta, că Sen mă priveşte\nabsent de pe terasă. Mă deşteptam mereu, cutremurat, cu\nfruntea rece şi umedă. Parcă săvîrşisem un mare păcat.\nAm găsit-o pe Maitreyi la birou, într-o sari albă, cu un şal\ncenuşiu pe umeri, scriind fişe pentru catalog. I-am urat bună\ndimineaţa extrem de încurcat, neştiind dacă trebuie s-o sărut\nsau să-i zîmbesc numai, sau să mă port ca şi cum nimic nu s-ar\nfi întîmplat de curînd între noi. Cea dintîi întîlnire după un\nepisod decisiv în dragoste mi-a cerut întotdeauna un efort de\natenţie şi de imaginaţie. Nu ştiu cum să mă port, ce \"atitudine\"\nsă iau; nu ştiu dacă trebuie să fiu rigid sau delicat, nu ştiu mai\nales ceea ce crede ea şi cum ar vrea ea să fiu. Nehotărîrea\naceasta mă face să ezit înainte de orice gest, să mă contrazic, să\nmă scuz, să fiu, în general, ridicol.\nMaitreyi, dimpotrivă, arăta liniştită, resemnată, hotărîtă,\ndeşi cearcănele şi paloarea feţei trădau o noapte de rugăciune şi\nde meditaţie. (Mi se păruse mie sau îi auzisem spre dimineaţă\nglasul, îngînînd în balcon o rugăciune monoton cîntată,\nîntreruptă şi reluată de mai multe ori şi apoi stinsă brusc, ca\nîntr-un plîns?)\nM-am aşezat în faţa ei, la acelaşi birou, pe scaunul pregătit\nmai dinainte de Maitreyi. Am început a scrie mecanic, copiind\ntitlurile cărţilor, fără să ridic ochii de pe fişe.\n― Ai dormit bine? o întreb eu după cîteva minute, ca să\ncurm tăcerea.\n― N-am dormit deloc, îmi răspunse calmă. M-am gîndit că e",
  "timpul sâ pleci din casa noastră. De aceea te-am şi chemat...\nÎncercai s-o întrerup, dar Maitreyi avu un gest de desperată\nimplorare, şi o lăsai să vorbească, din ce în ce mai turburat şi\nmai surprins de cele ce ascultam. Vorbea jucîndu-se cu\ncondeiul pe o coală de hîrţje, fără să mă privească, desenînd şi\nştergînd, scriind rînduri pe care nu le puteam ceti, făcînd\nsemne şi figuri pe care nu le înţelegeam. Jocul acesta mi-a\namintit începuturile prieteniei noastre şi cele dintîi lecţii de\nfranceză. Aş fi vrut s-o întrerup, ca să-i spun cîte greşeli făcuse\nîn biletul de aseară, dar mi-am surprins josnicia acestui humor\nşi am tăcut. Nici vreme de reflecţii melancolice nu aveam.\nMaitreyi îmi spunea lucruri pe care nu ştiam cum să le cred. Mă\nturburau şi mă surprindeau, jicnindu-mă şi în orgoliul, şi în\ncertitudinea mea. Niciodată nu o ascultasem vorbind atît de\nmult singură, fără să schimbe subiectul, fără să mă întrebe,\nfără să aştepte răspuns sau comentarii. Parcă ar fi vorbit într-o\nodaie goală. Eu nu mai eram.\nMă înşelam, spunea ea, crezînd că mă iubeşte aşa cum o\niubesc eu. Sufletul ei era de mult dat altuia, lui Robi Thakkur. Îl\niubeşte de cînd avea treisprezece ani şi i-a cetit pentru întîia\noară cărţile. Verile şi le petrecea, pînă mai anul trecut, la\nShantiniketan, găzduiţi ― ea şi familia ― chiar la poet acasă.\nCîte nopţi nu petrecuseră ei doi pe terasă, singuri, Maitreyi la\npicioarele bătrînului, ascultîndu-l mîngîiată pe păr! La început\nnu ştia ce este Sentimentul acesta care o face să trăiască\naproape fără trezire, ca într-un vis nemaipomenit de frumos;\ncredea că e veneraţie şi iubire filială pentru guru-l ei. Pînă ce,\nîntr-o seară, poetul i-a spus că aceasta e dragoste. A leşinat\natunci pe terasă. S-a deşteptat, nu ştie după cît timp, la el în\nodaie, întinsă pe pat, cu faţa udă. Plutea în odaie un parfum\nproaspăt de iasomie. Gura continua s-o mîngîie şi i-a dat atunci\nacea mantra, apărătoare de păcate.\nSă rămînă pură toată viaţa, aşa i-a spus. Să scrie versuri, să\niubească, să viseze şi să nu-l uite niciodată pe el. Şi nu l-a uitat.\nAre o cutie întreagă eu scrisori de la el, trimise din toate părţile\nlumii pe unde a umblat. Cutia e de lemn parfumat şi i-a fost\ndată de poet acum doi ani, împreună cu o şuviţă din părul lui...\n(Ce cabotin dezgustător, gîndeam eu ars de gelozie, de furie,\nde neputinţă. Cs corupător, ce misticism carnal, ce amestec\nhidos de devoţie şi fraudă. Cum am putut crede că fecioara\naceasta a fost pură? Cum am putut crede că eu sunt cel dintîi\ncare îi atinge trupul?)\nTotuşi, niciodată n-a sărutat-o, nici n-a mîngîiat-o decît pe\npăr, adăogă Maitreyi, ca şi cum mi-ar fi ghicit gîndul. De altfel,\nnici nu l-a mai văzut de mult, căci el călătoreşte neîncetat; şi\napoi (ezitarea ei, în această clipă!), se pare că d-na Sen a\nobservat anumite excese sentimentale faţă de guru şi n-a mai\nlăsat-o să-l vadă. Dar nu l-a uitat o clipă. Ar fi vrut să ajungem\nbuni prieteni, să-mi împărtăşească mie toate acestea, să-l",
  "iubim împreună. Mie nu mi-a fost decît o prietenă, m-a iubit ca\no prietenă, niciodată nu s-a gîndit la altfel de dragoste, şi jocul\nnostru trebuia să rămînă joc, fără îmbrăţişări şi fără sărut.\n(Roşi şi şopti aceste cuvinte cu multe greşeli, şi de gramatică, şi\nde pronunţie. De aceea repetă fraza în bengali.) Gesturile ei au\nfost sincere şi calde, căci, într-un fel, mă iubeşte mult şi îi place\nsă stăm împreună, să glumim, să ne privim în ochi şi să ne\natingem mîinile, dar toate acestea nu sunt nimic altceva decît\nprietenie. Dacă am crezut altfel, e din vina ei, care mi-a ascuns\nmulte şi m-a provocat să cred orice altceva, să cred chiar că mă\niubeşte.\nCînd a încetat, obosită şi palidă, m-am ridicat de la locul\nmeu (nici nu-mi dam seama ce fac, într-atît eram de năuc) şi\nm-am dus spre ea. Mă privea cu panică şi milă, i-am luat capul\nîntre mîini şi, ştiind că nu poateţipa, nu poate striga după\najutor, am sărutat-o pe gură. Ştiam amîndoi că în orice clipă se\npoate coborî cineva de sus şi ne-ar fi putut vedea de pe scară,\ndar aceasta mă făcea să prelungesc şi mai mult sărutarea,\naproape sufocînd-o.\n― De ce faci asta? vorbi ea. Sunt slabă, ştii că nu mă pot\nîmpotrivi, dar nu simt nimic cînd mă săruţi. Simt buzele ca şi\ncum ar fi ale lui Chabù, ale unui copil. Nu mă cutremură! Nu te\niubesc!...\nO lăsai din strînsoare şi trecui în odaia mea. Plecai de-a\ndreptul la lucru, fără să mai aştept ceaiul, oarecum înseninat\nde mărturisirea Maitreyiei, deşi gelos şi înfuriat. Mi se părea că\ntot ce face faţa aceasta este contra firii.\nÎn ziua aceea nu o întîlnii şi nu o căutai. Seara, la masă, o\naveam iarăşi la dreapta mea. Am coborît printre cei dintîi. Nu\nveniseră decît Mantu, Lilu, Maitreyi. Am început a discuta\npolitică: arestarea primarului oraşului, discursul lui Sarojini\nNaidu, numărul închişilor în revoluţia civilă. Îmi făgăduisem să\nnu privesc pe Maitreyi şi să nu o ating nici din întîmplare. Dar\nsimţii deodată piciorul ei cald, gol, sub masă, aşezîndu-se\ntremurînd peste al meu. Înfiorarea care m-a străbătut atunci\nm-a trădat. Maitreyi şi-a ridicat, fără să se observe, marginea\nsari-ei, şi eu mi-am plimbat piciorul de-a lungul pulpelor ei,\nfără nici o încercare de a mă împotrivi farmecului, căldurii,\nsenzualităţii. Ea era palidă, cu buzele roşii, privindu-mă cu\nochii adînciţi, înspăimîntaţi, dar carnea ei mă chema, mă\nîmbia, şi a trebuit să-mi înfig unghiile în piept ca să mă trezesc\no clipă. Observaseră şi ceilalţi, cred, pierderea noastră.\nDe-atunci. Îmbrăţişarea pulpelor pe sub masă a rămas una din\nbucuriile noastre zilnice. Căci numai acolo îi puteam mîngîia\nastfel pulpele, genunchii. Dacă aş fi atins-o cu mîna, Maitreyi ar\nfi socotit încercarea aceasta un act de dezgustătoare lubricitate\nşi s-ar fi îndoit numaidecît de curăţenia simţirilor mele.\nDupă masă, Maitreyi mă opreşte în prag.\n― Vrei să vezi ce-am lucrat pînă acum?",
  "Aprinse lumina în bibliotecă, dar, în loc să se apropie de\nmasa unde se aflau fişele, se îndreptă către cealaltă odaie, unde\nnu era lampă. Se uită în dreapta şi în stînga, nu cumva să o\nsurprindă cineva, şi apoi îmi întinse braţul, gol pînă la umăr.\n― Încearcă orice poţi cu el, sărută-l, mîngîie-l; ai să vezi că\nnu simt nimic...\nCu mult înainte, vorbiserăm o dată împreună despre\nvoluptate, şi îi spusei că cineva care ştie iubi cu adevărat poate\nexperimenta voluptatea oricît de neînsemnată ar fi atingerea\ntrupului celuilalt. Îi explicasem atunci că, pentru mine,\nposesiunea e mult mai neînţeleasa şi mai complicată decît se\npare. E foarte greu să ai ceva cu adevărat, să-l capeţi sau să-l\ncucereşti. Mai mult ne închipuim că posedăm decît posedăm.\nBanalităţile acestea, pe care i le spuneam în treacăt, sigur\nfiind că altceva mai responsabil n-ar fi în stare să reţină, au\nfrămîntat-o îndeajuns pe Maitreyi. Încerca acum să-şi verifice\nsentimentele prin această \"voluptate\" esenţială de care îi\nvorbisem atunci.\nÎi luai braţul şi-l privii o clipă fascinat. Nu mai era braţ de\nfemeie acela. Căpătase o transparenţă şi o căldură autonomă,\nparcă întreaga pasiune se concentrase sub pielea aceea brună,\nmată, şi întreaga voinţă de victorie alături. Trăia prin sine; nu\nmai aparţinea fetei care îl întinsese pe jăratec ca să-şi încerce\ndragostea. Îlţineam în mîinile mele ca pe o ofrandă vie, zăpăcit\neu însumi de intensitatea cu care palpita şi de ciudăţenia\nfaptului care trebuia să urmeze. Începui să-l strîng, să-l mîngîi,\nsă-l sărut, sigur fiind că îmbrăţişez întreaga făptură a Mai-\ntreyiei, că pe ea o mîngîi, de ea toată mă bucur. Simţeam cum\nse pleacă sub voluptate, cum cedează agonizînd, simţeam că se\ndeşteaptă la o zi nouă, căci printre săruturi îi observam faţa\nmereu mai palidă, ochii tot mai aprinşi, voinţa tot mai rătăcită.\nÎn acea chemare a dragostei mele, plimbată pe carnea braţului\ngol, o chemam pe ea. Lunecările degetelor mele către umeri se\nîndreptau spre ea, toată. Şi o ghicii atunci cum se clatină şi se\nreazămă mereu, tot mai mult, de mine, pînă ce şi-a încolăcit\ncelălalt braţ de umerii mei şi a început să mă strîngă,\nlăcrămînd, fără răsuflare. Peste cîteva clipe o avui în braţe,\ndîndumi-se ea (căci nu făcui nici un gest ca să-i violentez\nalunecarea, hotărît fiind să-i chinui numai braţul), şi, cînd o să-\nrutai de astă dată pe gură, înţelesei că nu mai era o sărutare de\nviol, căci buzele ei se deschideau ca să mă soarbă, dinţii ei\nîncercau să mă străbată, încleştarea nu mai era nici\nîmpotrivire, nici abandonare, ci coincidenţă cu dorul meu, cu\nsîngele meu. Am înţeles atunci că orice s-âr fi întîmplat mai\nînainte în emoţiile şi în gîndirea Maitreyiei, oricine le-ar fi\nrăscolit mai înainte de mine, urmele acelea s-au şters, arse de\nziua aceasta nouă la care se năştea fecioara. O nemaipomenită\nbeatitudine mă invada atunci pe toate porţile sufletului şî ale\ntrupului. Îmi simţeam fiinţa plenar şi continuu, un val inefabil",
  "mă înălţa din nimic, fără să mă despartă totuşi de mine însumi,\nfără să mă rătăcească. Niciodată n-am trăit mai total şi mai\nnemijlocit ca în acele clipe, care mi s-au părut fără durată.\nÎncleştarea aceea la sînul Maitreyiei era mai mult decît\ndragoste. Ea s-a deşteptat, cu palmele întoarse acoperindu-şi\nochii. S-a depărtat de mine agale, privindu-mă cîteodată\ntresărind, apoi acoperindu-şi iar faţa. Trecu pe lîngă masa cu\ncărţi şi spuse automat, arătîndu-mi-le:\n― Iată ce-am lucrat astăzi...\nAu fost o ghicire nefirească vorbele ei. Căci în acea clipă\nintră Khokha şi-i spuse că d-na Sen o cheamă sus, în odaia ei.\nAm stins luminile, încercînd să mă stă-pînesc; pentru că eram\nbuimac şi fericit, şi aproape că-mi venea să-i spun lui Khokha\nce fericire mi se dăruise mie din senin, fără să o merit.\nÎn camera mea nu-mi găseam locul. Priveam pe fereastra cu\ngratii, mă trînteam pe pat, mă ridicam şi umblam prin odaie.\nDoream s-o mai văd o dată pe Maitreyi, să adorm cu figura ei,\ncu amintirea buzelor neîntreruptă de apariţia lui Khokha. Mi se\npărea că nu ne-am despărţit aşa cum trebuie, în intimitatea\nnoastră descoperită astăzi. Nu ne puteam despărţi decît\nprintr-o îmbrăţişare, şi venirea lui Khokha o împiedecase. Sunt\nsigur că şi Maitreyi simţea acelaşi lucru, că o auzeam păşind\nuşor, deasupra, în odaia ei, ieşind în balcon, întorcîndu-se. Pe\nzidul din faţă îi puteam vedea umbra de cîte ori se apropia de\nfereastră. Dar s-a stins lumina, şi o ciudată părere de rău mă\nîmpietri lîngă gratii. Auzi atunci un fluierat, în care s-ar fi putut\nghici o melodie, dar eu ghicisem altceva. Mă apropiai de\nfereastră şi fluierai şi eu; nu mi se răspunse nimic. Trebuie să\nfie în balcon, gîndii; şi, deschizînd cu multă luare-aminte uşa\nodăii mele şi uşa, mai grea, a coridorului, ieşii în verandă. Nu\nmă încumetai să cobor în stradă, căci lumina felinarului era\nprea puternică. Fluierai din nou.\n― Allan, Allan! mă auzii chemat din balcon.\nÎmi spunea întîia oară pe nume. Mă coborîi şi o zării\nrezemată de balustradă, numai cu un şal pe umeri, părul\natîrnîndu-i negru peste braţe, printre glicine. Era o apariţie\nlegendară, de basm oriental, forma ei aproape nudă printre\nciorchinele de flori, într-un balcon luminat palid de un felinar\nde cartier. Am privit-o fără să-i spun un cuvînt. După moleşeala\nbraţelor abandonate peste balustradă şi după resemnarea cu\ncare îşi sprijinea capul pe umăr, înţelesei că nici ea nu mai are\nputere să spună ceva. Ne priveam numai. Apoi, ea a căutat sub\nşal, la sîn, şi mi-a zvîrlit ceva alb şi cu alunecare leneşă. În aer;\no coroniţă din flori de iasomie. N-am mai văzut-o în clipa\nurmătoare. Nici nu i-am putut mulţumi.\nM-am întors fericit şi împăcat în camera mea, după ce am\nînchis uşile cu aceeaşi grije. Întîlnii pe coridor pe Khokha.\n― Am fost să beau puţină apă proaspătă, îmi spuse el\nîncurcat, înainte să-i fi vorbit.",
  "Nu m-am întrebat atunci ce căuta el mereu în preajma\nnoastră şi dacă nu cumva ne spionează. Purtam coroniţa de\niasomie cu prea multa mîngîiere şi bucurie ca să mă gîndesc la\naltceva. Am înţeles mai tîrziu că acesta era semnul logodnei, că\nfecioara care dăruieşte o asemenea coroniţă unui tînăr e\nconsiderată pe veci a lui, căci schimbul acesta de flori avea\nvaloarea unui legămînt dincolo de împrejurări şi de moarte. Dar\natunci nu-i cunoşteam încă simbolul şi o strîngeam în mîini şi o\nsărutam, pentru că fusese a Maitreyiei, se lipise de sînul ei, şi\nde acolo mi-o zvîrlise ea, nepreţuit dar mie. Şi şezînd eu pe pat,\nprivind florile de iasomie, mă duse deodată gîndul la\nînceputurile începutului, cînd de-abia o văzusem pe Maitreyi şi\nnu-mi plăcuse; cînd credeam că nimic nu mă va lega de ea\nniciodată, şi înţelesei că, de fapt, eu o iubisem de atunci, deşi\nnu-mi lămuream aceasta şi nu voiam să mi-o lămuresc.\nA fost o noapte de legănări între vis şî amintire, cu parfumul\niasomiei ispitindu-mi gura Maitreyiei, o noapte în care mi s-a\npărut că aud întîia oară cocorii Bengalului, strigătele lor\ndeasupra cîmpiilor inundate de la marginea golfului Am văzut\natunci, pe acea poartă de fericire deschisă spre lume, o viaţă de\nlegendă, pe un tărîm cu şerpi şi tam-tam, în care eu păşeam\nalături de Maitreyi, doi amanţi ai drumurilor.\n***\nA doua zi am avut mult de lucru la birou şi m-am întors\ntîrziu după masă. Maitreyi mă aştepta cu dejunul în sufragerie.\nÎşi adusese fişele şi le clasifica alfabetic, într-o cutie cu tot\natîtea despărţituri şi litere. A pălit văzîndu-mă şi mi-a adus\nîndată să mănînc. S-a aşezat apoi aproape de mine, cu şalul\ntrecut peste cap pînă aproape de frunte, privindu-mă! Cît\nsufeream eu atunci, neştiind ce să-i spun, temîndu-mă să nu\npar vulgar (căci eram obosit şi mîncam lacom), oprindu-mă din\nfoamea mea ca să-i arunc o privire prin care să-i mărturisesc că\nn-am uitat-o, că mi-e tot atît de scumpă ca şi în noaptea\ntrecută.\n― Te-ai gîndit la mine azi? o întrebai eu, amintindu-mi că\namanţii îşi pun asemenea întrebări dulci.\nÎnchise ochii, şi îi zării două lacrimi, mai degrabă sticliri,\ncăci bobul nu crescuse atît ca să se desprindă de pleoape.\n― De ce plîngi? o întrebai brusc, încercînd să par mai\nemoţionat decît eram. (Şi totuşi, o iubeam, Doamne, o iubeam\nnebuneşte! Atunci de ce nu puteam suferi alături de ea? De ce\nmi-era foame, iar pe ea o podideau lacrimile?)\nNu-mi răspunse nimic, şi, după ce mă ridicai de la masă ca\nsă o mîngîi pe păr, mă reîntorsei, ca să beau apă, să mănînc o\nbanană, în sfîrşit, să iau ceva ca s-o pot apoi săruta. (Aveam\nîncă superstiţia şi pudoarea albului; de a nu vorbi cu gura\nplină, de a nu săruta cu buzele murdare etc, ca şi cum acestea",
  "ar fi avut ceva de-a face cu dragostea.)\n― Allan, vreau să-ţi arăt ceva, îmi spuse ea cu cel mai umil\nşi mai melodios glas al ei. (Vorbea în bengali ca să mă poată\ntutui, căci o exaspera placiditatea frazelor englezeşti,\nîntotdeauna la persoana a II-a plural.)\nÎmi arătă cutiuţa dată de Tagore, cu şuviţa de păr alb,\nparfumată şi cîrlionţată, înlăuntru.\n― Fă ce vrei cu ea; dacă vrei, arde-o. Nu o mai potţine sus,\nla mine. Nu l-am iubit pe el. A fost rătăcire dragostea mea\npentru el, căci trebuia să-mi fie numai guru, iar eu am crezut că\nl-am iubit altfel. Dar acum...\nMă privi aproape somnambulic; privirile ei treceau prin\nmine, pe deasupra mea, ca să se unească cu cine ştie ce făptură\ndin viziunea ei, poate tot eu, Allan, dar un Allan mai plin şi mai\ncald, cerut şi sorbit de toată setea dragostei ei.\n― Acum te iubesc numai pe tine; niciodată n-am iubit mai\nînainte. Mi s-a părut că iubesc. Acum ştiu, acum e altfel.\nAm vrut s-o îmbrăţişez, dar se cobora Mantu pe scară, şi\nm-am mulţumit numai să-i strîng braţul. I-am înapoiat cutia,\ncăci mi s-ar fi părut ridicol să mă răzbun pe biata şuviţă de păr\nalb. Şi apoi, ce aveam eu cu trecutul ei, cu amintirile ei? Era un\nceas, acela, în care simţeam atît de cert că sunt cel dintîi şi\nsingurul, încît nu mi-era teamă de nimic. Trecutul ei nu mă\ntortura, aşa cum m-a torturat după aceea, de cîte ori mi se\npărea că Maitreyi se depărtează de mine, că poate mă compară\ncu celălalt, că trăieşte într-un timp în care eu nu apărusem încă\nîn viaţa ei şi care mă chinuia îndeajuns cu nepătrunsul lui.\nDar ea înţelese, probabil, altfel gestul meu: ca un refuz, o\nindiferenţă faţă de sacrificiul ei, de nuditatea ei.\n― Nu vrei să iei şuviţa aceasta? mă întrebă ea încă o dată,\nnevenindu-i să creadă.\n― Ce vrei să fac cu ea? Arde-o tu mai bine, îi răspunsei cît se\npoate mai cald.\n― Dar pentru mine nu mai preţuieşte nimic acum, se miră\nea.\nNu prea înţelegeam şi am luat şuviţa, împachetînd-o frumos\nşi punîndu-mi-o în buzunarul vestei. Am plecat apoi să-mi iau\nbaia şi fluieram cu atîta bunăvoie în timp ce-mi zvîrleam apa\nrece pe trup, încît Lilu, care trecea prin curte, îmi ciocăni în\nperetele de tablă al cabinei şi mă întrebă:\n― Ai visat urît?\nGluma aceasta, în aparenţă insipidă, se lega de un foarte\nserios joc al nostru din luna trecută, prin care eu încercam\nsă-mi ascund melancolia şi neliniştea (\"problema Maitreyi\",\ncum o numeam în jurnal) spunînd că am avut coşmare.\nAmintirea acelor timpuri de incertitudine şi agonie făcea şi mai\nviguroase bucuria şi siguranţa mea de acum. Mă întorsei în\nodaia mea, tremurînd de voluptate şi victorie.\nNici n-am apucat să mă îmbrac bine, şi Maitreyi bătu la",
  "uşă. Cum intră, trase perdeaua în urma ei (uşa ar fi fost mai\nriscant s-o închidă) şi mi se zvîrli în braţe.\n― Nu mai pot fără tine, îmi spuse.\nO sărutai. Se zbătu şi fugi lîngă uşă.\n― Oare nu e păcat? întrebă.\n― De ce să fie păcat? o liniştit Noi ne iubim,\n― Dar ne iubim fără ştirea mamei şi a lui babà, se tremură\nea.\n― Într-o zi o să le spunem.\nSe uită la mine ca şi cum aş fi rostit o vorbă de nebun.\n― Nu se poate să spui asta!\n― Într-o zi va trebui, repet eu. Va trebui să te cer de soţie.\nAm să le spun că ne iubim, şi d. Sen nu poate să ne refuze. Ştii\ncît de multţine la mine, ai văzut cum el însuşi m-a adus în\ncasă, m-a îndemnat să mă împrietenesc cu tine.\nNu mai continuai, căci Maitreyi dădea semne de o suferinţă\nşi de o turburare neaşteptată. Mă apropiai iarăşi, încercai să o\niau în braţe, dar se împotrivi.\n― Tu nu ştii un lucru, îmi spuse. Nu ştii că noi te iubim\naltfel (ezită şi se corectă), ei te iubesc altfel, şi eu ar fi trebuit să\nte iubesc tot aşa, nu cum te iubesc acum... Trebuia să te iubesc\ntot timpul ca la început, ca pe un frate...\n― Nu vorbi prostii, o întrerupsei eu, sărutîndu-i braţul. Nici\nei nu se gîndeau la \"frate\".\n― Ba da, se răzvrăti Maitreyi. Tu nu ştii nimic...\nÎncepu să plîngă.\n― Doamne, Doamne, de ce s-a întîmplat astfel?\n― Îţi pare rău? o întrebai eu.\nSe lipi de mine.\n― Ştii că nu-mi pare rău, că orice s-ar întîmpla nu te voi iubi\ndecît pe tine, că sunt a ta. Şi într-o zi mă vei lua cu tine înţara\nvoastră, nu e aşa? Voi uita India atunci, vreau eu s-o uit...\nMă mîngîia plîngînd şi se lipea de trupul meu cu o\nprospeţime şi totuşi cu o siguranţă pe care n-aş fi bănuit-o la o\nfată care îşi sărutase iubitul pe gură de-a-bia cu o zi mai\nînainte.\n― Dar lor să nu le spui nimic. N-au să primească niciodată\nsă fiu soţia ta. Ei te iubesc pentru că vor să fii al lor. să fii\ncopilul lor.\nMă surprindea şi mă bucura cele ce ascultam, dar Maitreyi\nse cutremura.\n― Ei mi-au spus mie: \"Maitreyi, o să ai de acum un frate, pe\nAllan. Cată să-l iubeşti, va fi fratele tău, şi babà îl va înfia, şi la\nieşirea la pensie ne vom duce cu toţii înţara lui; acolo, cu banii\nnoştri, vom trăi ca un rajah; acolo nu e cald şi nu e revoluţie, şi\nalbii nu sunt răi ca englezii de aici şi ne vor socoti fraţii lor...\" Şi\neu, acuma, ce-am făcut? Cum te iubesc eu acum, tu înţelegi\ncum te iubesc eu acum?\nA trebuit s-o prind în braţe, căci se prăbuşea. Am aşezat-o",
  "pe fotoliu năucit. Am stat mult împreună, fără să ne spunem o\nvorbă.\nX\nAu început de atunci altfel de zile. Despre fiecare din ele aş\nputea scrie un caiet întreg, într-atît erau de bogate şi într-atît\nau rămas de proaspete în amintirea mea. Ne aflam pe la\nînceputul lui august, în vacanţă. Rămîneam aproape tot timpul\nîmpreună, eu retrăgîndu-mă în odaia mea numai ca să mă\nschimb, să scriu în jurnal şi să dorm. Restul timpului învăţam\nîmpreună, căci Maitreyi se pregătea în particular pentru\nBachelor of Arts, şi eu o ajutam. Ceasurile noastre de atunci,\nascultînd comentariile Shakuntalei, unul lîrigă altul, pe covor,\nnepricepînd un singur cuvînt din textul sanscrit, dar şezînd\nalături de Maitreyi, pentru că îi puteam strînge pe furiş mîinile,\no puteam săruta pe păr, o puteam privi şi necăji, în timp ce\nprofesorul, un pandit miop, îi corecta traducerea sau\nrăspunsurile la chestionarul gramatical. Cum îmi interpreta ea\npe Kalidasa şi cum găsea în fiecare vers de dragoste un\namănunt din dragostea noastră tăinuită. Ajunsesem să-mi\nplacă numai ceea ce îi plăcea şi ei; muzica, poezia, literatura\nbengaleză. Mă străduiam să descifrez în original poeziile\nvaishnave, citeam emoţionat traducerea Shakuntalei, şi nimic\ndin cele ce mă interesau odinioară nu mai îmi reţinea acum\natenţia, Priveam rafturile cu cărţile de fizică fără nici un fior.\nUitasem tot, în afară de munca mea (pe care o sfîrşeam în silă,\naşteptînd să mă întorc mai curînd acasă) şi de Maitreyi.\nCîteva zile după mărturisirea noastră veni să-mi spună că\nmi-a ascuns atunci ceva. Eram atît de infatuat de siguranţa\ndragostei Maitreyiei şi de voluptatea care mă cuprindea\nîntotdeauna în apropierea ei, încît o luai îndată în braţe şi\nîncepui s-o sărut.\n― Trebuie să mă asculţi, repetă ea. Trebuie să ştii tot. Tu ai\nmai iubit vreodată aşa, ca acum?\n― Niciodată, răspunsei repede, fără să ştiu dacă mint sau\nexagerez numai.\n(De altfel, ce erau acele dragoste efemere şi senzuale din\ntinereţea mea, alături de patima asta nouă, cave mă făcea să uit\ntot şi să mă mulez după sufletul şi vrerile Maitreyiei?)\n― Nici eu, mărturisi Maitreyi. Dar alte iubiri am mai avut.\nSăţi le spun?\n― Cum vrei.\n― Am iubit întîi un pcm, din aceia pe care noi îi numim\n\"şapte frunze\", se pregăti ea să povestească.",
  "Începui să rid şi o mîngîiai protector, ridicul.\n― Asta nu e dragoste, scumpa mea.\n― Ba da, e dragoste. Şi Chabù iubeşte acum pomul ei; dar al\nmeu era mare, căci şedeam pe atunci în Alipore, şi acolo erau\narbori mulţi şi voinici, şi eu m-am îndrăgostit de unul înalt şi\nmîndru, dar atît de gingaş, atît de mîngîietor... Nu mai mă\nputeam despărţi de el. Stam ziua întreagă îmbrăţişaţi, şi-i\nvorbeam, îl sărutam, plîngeam. Îi făceam versuri, fără să le\nscriu, i le spuneam numai lui; cine altul m-ar fi înţeles? Şi cînd\nmă mîngîia el, cu frunzele pe obraz, simţeam o fericire atît de\ndulce, încît îmi pierdeam răsuflarea. Mă rezemam de trunchiul\nlui, ca să nu cad. Fugeam noaptea din odaie, goală, şi mă\nurcam în pomul meu; nu puteam dormi singură. Plîngeam sus,\nîntre frunze, pînă ce se apropia ziua, şi începeam să tremur. O\ndată era să mă prindă mama, şi am tras o spaimă de am rămas\nmulte zile în pat. De atunci m-am îmbolnăvit eu de inimă. Şi nu\nputeam sta în pat dacă nu mi se aduceau în fiecare zi ramuri\nproaspete din pomul meu cu \"şapte frunze\"...\nO ascultam cum se ascultă o poveste, dar în acelaşi timp\nsimţeam cum se depărtează de mine. Cît de complicat îi era\nsufletul! Înţelegeam încă o dată că simpli, naivi şi clari suntem\nnumai noi, civilizaţii. Că oamenii aceşlia, pe care îi iubeam atît\nde mult, încît aş fi voit să ajung unul din ei, ascund fiecare o\nistorie şi o mitologie peste, putinţă de străbătut, că ei sunt\nstufoşi şi adînci, complicaţi şi neînţeleşi. Mă dureau cele ce\nspunea Maitreyi. Mă dureau cu atît mai mult, cu cît o simţeam\nîn stare să iubească totul cu aceeaşi pasiune, în timp ce eu\nvoiam să mă iubească veşnic numai pe mine. O fiinţă care\niubeşte întruna, pe oricine; poate fi chin mai insuportabil\npentru un amant?\nMi-o închipuiam goală şi adolescentă, încleştîndu-se de\npom cu toată nebunia pasiunii ei. Era o imagine care mă\nturbura, mă irita, căci mi se părea că voluptăţile cunoscute de\nea atunci nu i le voi putea dărui niciodată eu, nici nu le voi\nputea şterge. Era altfel de dragoste unirea aceea cu frunzele şi\ncu ramul. M-au torturat, mai tîrziu, multe întrebări: cum se\ndădea ea lui? Cum o înfiorau pe carnea goală frunzele acelea cu\nşapte degete? Ce cuvinte i-a spus cînd s-a simţit pentru întîia\noară posedată, robită numai lui?...\nÎmi adusese, învelită în hîrtie argintie, o crenguţă cu frunze,\npresată, parfumată, uscată. Am avut o nestăvilită pornire de\nfurie văzîndu-le şi le-am luat, am încercat să le privesc\ndispreţuitor, dar nu m-am putut stăpîni şi le-am fărîmat în\npalme, muşcîndu-mi buzele.\n― Şi el tot aşa a vrut să facă, îmi mărturisi Maitreyi. Dar pe\nel nu l-am lăsat...\nÎngălbenii. Vasăzică, şi el tot aşa de mult a iubit-o şi tot atît\nde crîncen a suferit ghicindu-se anticipat în dragoste, printr-un\npom. Unde îmi era siguranţa întîietăţii mele, liniştea mea?",
  "Maitreyi începu să-mi sărute mîinile şi să-mi spună că acum i-a\nuitat şi pe guru, şi pe arbore, că nu mă iubeşte decît pe mine, că\ncelelalte dragoste n-au fost aşa. Rămăsei mut, cu o sfîşietoare\ndurere în suflet; se năruise ceva, simţeam o sfîrşeală şi o furie\nîmpotriva mea, necunoscute pînă atunci. Asta e gelozie? mă\nîntrebam.\n― Dacă nu te-aş iubi numai pe tine, n-aş avea curajul să-ţi\nspun toate acestea, plîngea Maitreyi. Trebuie să-mi spui şi tu\ntoate fetele pe care le-ai iubit înainte de mine...\n― N-am iubit niciodată, răspunsei eu, întunecat.\n― Cum ai putut trăi fărâ dragoste? se minună ea. Şi eşti\nmult mai mare decît mine, te-ai fi putut dărui în voie atîtor\niubiri...\nEzitai o clipă, pe gînduri. Maitreyi mă ghici.\n― Nu, nu dragostele tale, fetele pe care le-aiţinut în braţe.\nSă nu-mi spui de ele. Murdărie, nu dragoste, au fost acelea...\nÎncepu să pîîngă în hohote. Pe coridor trecu şoferul, care se\nopri o clipă, mirat de plîns, apoi plecă mai departe, cu paşi lini.\n(Şi el era unul care ne spiona, am observat mai tîrziu aceasta.)\nMaitreyi încercă să se stăpînească adunîndu-şi şalul la gură.\n― De ce mă chinui? se revoltă ea deodată. De ce crezi că\nn-am fost pură în dragostea mea şi în trupul meu?\nRămăsei încremenit. Eu o chinui? mă întrebam. Îmi spune\nlucruri care mă ard, şi tot ea se răzvrăteşte. Eu, care n-am spus\nnimic, care o iubesc ca un nebun, nepu-tînd să mă împotrivesc\nnici patimii mele, nici dorinţelor ei. Eu, care vreau nebuneşte ca\nîntreg trecutul să se şteargă, iar Maitreyi mi-l aducea\nnecontenit în faţă, îl vieţuieşte continuu. (Judecam şi sufeream\nca un civilizat, ca unul care preferă întotdeauna să uite şi să\nacopere cu cenuşă, să ignore sau să tolereze, numai liniştea şi\nconfortul lui să nu-i fie stingherite. Maitreyi nu cunoştea nici\nuna din aceste superstiţii albe şi mi se oferea continuu,\nîntreagă, cu tot ce trecuse şi fecundase sufletul ei pînă atunci.\nCăci trupul, am ştiut aceasta, şi-l păstrase neatins; cel puţin,\nneatins de nici o mînă virilă.)\nMi-a mai spus, tot în după-amiaza aceea, de o altă dragoste\na ei. Avea pe atunci doisprezece sau treisprezece ani şi se\ndusese cu d-na Sen la marele templu de la Puri, la Jaganath. Pe\ncînd ocoleau, laolaltă cu mulţimea, coridoarele întunecate din\njurul sanctuarului, cineva se apropie pe nesimţite de Maitreyi şi\nîi puse o ghirlandă de flori peste cap. La cea dintîi haltă în lu-\nmină, d-na Sen observă ghirlanda şi, aflînd că i-a fost pusă pe\nîntunerec, i-o scoase şi o păstră pe braţul ei, Dar cum intră în\nîntunerec, Maitreyi simţi iarăşi o ghirlandă în jurul gîtului. Şi\npe ea i-o scoase d-na Sen la lumini. De data asta o luă la braţ,\ndar se petrecu acelaşi lutru de cum păşiră în întunerec. Cînd\najunseră la sanctuar, d-na Sen avea pe braţ şase ghirlande. Se\nuită în dreapta şi în stînga foarte mîhnită, pentru că o ghirlandă\natîr-nată de gîtul unei fecioare înseamnă logodnă. Şi atunci",
  "apăru un tînăr de o rară frumuseţe, cu lungi plete negre pe\număr, cu ochi pătrunzători şi gură roşie (suferii cumplit\nascultînd pe Maitreyi descriindu-mi-l), care căzii la picioarele\nd-nei, îi atinse tălpile cu mîna şi îi spuse: \"Mamă\". Atît. A\ndispărut apoi.\nL-a iubit pe tînărul acesta ani de-a rîndul, chiar după ce\nîncepuse să se îndrăgostească de Tagore. (Amănuntul l-am\nreţinut; dacă se întîmplă să iubească pe Tagore, deşi e\nîndrăgostită acum de mine? Sau dacă, după mine, în timpul cît\no iubesc eu, va mai veni altul?) ia urmă i-a mărturisit lui Tagore\nepisodul din templu, şi \"poetul\" i-a spus că tînărul acela era un\nmesager al dragostei, că cele şase ghirlande erau nu ştiu ce\nlucru simbolic, şi altele. Ascultînd-o, mă înfioram de cîtă junglă\nse află încă în sufletul şi mintea Maitreyiei. Cîte întunecimi, ce\nfloră tropicală de simboluri şi semne, ce atmosferă caldă de\neventualităţi şi senzualitate. Unde eram eu, în toate acestea? Şi\neram iubit de o fecioară de 16 ani, pe care nu o sărutase încă\nnimeni pe gură în afară de mine...\n― Acum sunt a ta, numai a ta, izbucni Maitreyi,\nînlănţuindu-mă. Numai tu m-ai învăţat ce este dragostea,\nnumai tu m-ai înfiorat;ţie m-am dat. Cînd ai rupt frunzele,\neram fericită. Ce mult îmi place să te văd mînios ca un vînt, să\nmă calci în picioare, să nu-ţi pese de mine. Te iubesc aşa. De ce\nte temi?...\nÎntr-adevăr, nu aveam nici un motiv să mă tem. Maitreyi mă\ncăuta mereu în odaia mea, în acel ceas al după-amiezii, cînd\ntoţi dormeau sus, sub ventilatoare. Aproape mi se dedea acolo,\npe jeţul imens, făcut din pai de bambus. Sărutările alunecau\nacum pe trup, coborînd de-a lungul gîtului, pe umerii goi sub\nşal, pe braţe, pe piepi Cînd i-am mîngîiat întîia dată sînii, cu o\nmînă sinceri şi înfometată, s-a adunat întreagă într-un singur\nfior îngheţat. S-a destins apoi şi şi-a descheiat pieptarul, cu tot\nce mai rămăsese spaimă şi voluptate în priviri. Mi i-a dat\nînnebunită, înfricoşată, aşteptînd parcă un trăsnet care să ne\nnăruie pe amîndoi. Niciodată n-am văzut sîni mai frumoşi, la\nnici o statuie din lume, căci paloarea aceea întunecată a\ntrupului Maitreyiei se îmbujorase acum sub cea dintîi dezvelire,\nşi frumuseţea perfectă, de sculptură, a bustului se iluminase\naşteptîndu-mă. Trupul tot era o aşteptare, faţa încremenise,\nochii mă priveau ca pe o minune. Nu mai era senzualitate fiorul\nacela care o străbătea şi o ucidea alături de mine. Eu mă\ntrezeam lucid şi aţîţat, experimentînd în etape dragostea, în\ntimp ce ea se dăruise toată miracolului unei atingeri bărbăteşti\nde timpul ei, fiind încă fecioară. Am înţeles mai tîrziu că\nvoluptatea aceasta adîncită în carne, cînd era încă numai\nîndrăgostită, o crucifica. A avut atunci curajul să mă întrebe,\ncu un braţ încleştat pe speteaza jeţului şi cu mîna cealaltă\nmîngîindu-mi părul.\n― Nu e păcat?",
  "I-am răspuns, ca de obicei, cu o consolare stupidă, cîteva\nfraze fără nici un conţinut şi am continuat să mă pierd în\ndescoperirea treptată a trupului ei. Cînd o priveam, la\nrăstimpuri, uimit eu însumi de abandonarea atît de complectă,\no zăream cum stă cu capul pe jeţ, ochii închişi, tremurînd,\nlacrimile alunecîndu-i pe obraji, lipindu-i şuviţele de păr la\ncolţul buzelor şi pe bărbie.\n― Cînd vom fi uniţi, o consolam eu, ne vom iubi fără hotare.\nTe voi avea toată atunci.\n― Dar acum nu e păcat? revenea ea, strîngîndu-şi cehii,\nmuşcîndu-şi buzele.\n― Acum te sărut numai şi-fi mîngîi numai o parte din trup.\nAtunci va fi altfel, vei fi a mea, a mea...\n― Nu sunt şi acum? spunea ea, cu un glas stins. Nu e\npăcat?\nMi-au trebuit cîteva zile pînă am înţeles ce vroia ea să-mi\nspună. Era păcat, pentru că ea simţea voluptatea complect şi se\ntemea ca rouă dragostii astfel risipită să nu strice orînduiala\nlumii. O dată ce-mi dăduse buzele şi mă îmbrăţişase, cu trupul\nei tot lipit de al meu, noi eram uniţi. Şi dragostea trebuia să se\nsăvîrşească pînă la capăt, altminteri voluptatea ajungea viciu,\niar bucuria unirii noastre, o tristeţe a cărnii. Păcatul nu erau\nîncercările de a-i cunoaşte tot mai mult trupul, ci limitarea\nîmbrăţişărilor mele, care o făceau să cunoască cele mai de-\nfinitive spasme fără ca rodul acestor bucurii să se adune, să\ncrească.. Risipirea rodului era păcat, în simţirea şi judecata ei\nindiană. După datina lor, trebuia să fim uniţi în pat, şi din\nmîngîierile noastre să răsară roade vii, pruncii... Căci\naltminteri, dragostea se pierde, bucuria ajunge stearpă, iar\nunirea noastră viciu...\nM-am cutremurat înţelegînd că nu senzualitatea şi\ndragostea ei pentru mine o sileau să-mi ceară aceasta, ci o\nsuperstiţie, o teamă de karma, de zei, de strămoşi. În noaptea\naceea mă gîndeam unde se găseşte adevărata sinceritate a\nsimţurilor, adevărata inocenţă a cărnii, la ei sau la noi,\ncivilizaţii? Oare Maitreyi n-a activat ca o hipnotizată, ca un\nautomat, de cînd m-a sărutat întîia oară? Şi spontaneitatea,\nvastitatea dragostei ei faţă de mine nu sunt oare simple\nconsecinţe ale celei dintîi căderi, acte determinate de conştiinţa\nei. barbară, superstiţioasă?\nAjunsesem să evit pe cît puteam îmbrăţişările prelungi în\nsingurătate, pentru că adoram aproapa pe d-na Sen şi\nrespectam pe d-l Sen, şi aşteptam să găsesc un prilej de a le\ncere pe Maitreyi pentru mine înainte da a o avea. Am fost un om\nmoral, de aici mi se trag toate tragediile. Am iubit întotdeauna\npe mai multe planuri, n-am ştiut să sacrific totul pentru un\nsingur sîmbure da adevăr sau de viaţă, de aceea m-am lovit de\ntoate pragurile şi m-au dus valurile cum au vrut.\nDe altfel, iubeam atît de mult pe Maitreyi, încît preferam o",
  "comuniune mai caldă, mai completă, aşa cum o aveam în\nplimbările cu maşina prin împrejurimile Calcuttei, zeci de\nkilometri făcuţi pînă aproape de miezul nopţii, dincolo de\nBarackpur, de Hoogly, de Chandernagore. Cu ea (spun cu ea ―\ndeşi eram întotdeauna întovărăşiţi de d-na sau de d-l Sen, de\nLilu şi Mantu, Chabù sau de Khokha ― pentru că nu ne vedeam\nşi nu ne simţeam decît pe noi, pe noi doi), cu ea am vizitat atîtea\nsate din jurul \"Calcuttei, am dorit atîtea case ascunse între\ncocoti-eri, unde ghiceam din ochi că ne-ar fi plăcut să ne as-\ncundem, am lăsat atîtea amintiri pe şoselele acelea întunecate\nde umbra arborilor care le încolonau. Atîtea lacuri artificiale pe\nmarginea cărora ne-am aşezat amîndoi, strîngîndu-ne furiş\nmîinile, în timp ce ceilalţi aduceau din maşină coşuleţe cu\nsandwich-uri şi fructe. Atî-tea halte în noapte, pe şoseaua\nChandernagorului, încremeniţi cu toţii de tăcere, de arbori, de\nlicuricii care zburau în jurul nostru ca într-o Urwald. Cu\ndeosebire îmi amintesc o noapte, cînd ni s-a oprit maşina chiar\npe şoseaua aceea feerică a Chandernagorului, şi şoferul a por-\nnit cu Mantu să caute nişte scule într-un sat din apropiere.\nInginerul, obosit, a rămas să dormiteze în maşină, iar noi trei,\nMaitreyi, Chabù şi cu mine, am plecat să recunoaştem\npădurea. Vară fără lună, cu atîtea stele cîte are Bengalul şi\nlicurici aşezînduni-se pe umeri, pe faţă, pe gît, ca într-un basm\ncu bijuterii. Nu ne spuneam nimic şi, pe nesimţite, ne-am\nînlănţuit, temători de Chabù, încurajaţi de tăcerea şi\nîntunerecul acela fermecat. Nu ştiu ce suflet necunoscut din\nmine izbucni atunci chemat de toată această Indie nebănuită.\nPădurea părea că n-are aici început, nici margini. Arbori de\neucalips, fără vîrstă, prin care cerul se ghicea anevoie, într-atît\nerau de mincinoşi licuricii şi de depărtate stelele. Ne-am oprit în\nfaţa unui eleşteu artificial, unul din acele bazine în care\nagricultorii cresc peşte. Am amuţit acolo toţi trei. Cine ştie ce\nminuni se urzeau atunci printre lotuşii cu frunzele strînse, în\napa aceea fără tresărire, în care se oglindeau zborurile boabelor\nde aur? Mă scuturam mereu, pentru că preajma noastră se\nprefăcuse în basm, şi omul tînăr din mine, omul ceasului\naceluia de amăgiri, se lăsa adormit le sfinţenia şi irealul\nprezenţei noastre în faţa acestui eleşteu încremenit. Am stat\naşa mult timp şi n-am cutezat atunci s-o sărut pe Maitreyi. Nu\nmai doream nimic, nu mai simţeam nevoia vreunui gest. Era o\nseninătate nefirească în sufletul meu, deşi taina şi miracolul\ndin jur mă exaltase, mă narcotizase, mă răzvrătise. Nu ştiu cum\ns-a petrecut aceasta.\nAltă dată, am găsit o casă părăsită, ta marginea unui cîmp\nde orez în care eu mă avîntasem şi mă întorsesem ud pînă\naproape de genunchi. Am stat pe zidul ruinat al casei, pe\npietrele acelea ameninţate de vegetaţie, uscîndu-mă. Nu\nrăsăriseră încă stelele, şi seara era caldă, cu adieri de eucalips.\nAlături, încercînd să stea tot atît de confortabil, deşi venise",
  "într-o sari cu fir, Maitreyi căuta cu privirea începutul pădurii,\ndincolo de cîmp. Nu ştiu ce tainică împărtăşire a dorinţei\nnoastre de fugă, de izolare împreună a trecut atunci peste tot.\nPădurea ne îmbia cu desimea ei de arbori şi umbre, cu păsările\nei fericite. Ne-am privit, şi o emoţie dincolo de fire ne-a invadat,\nca şi atunci în bibliotecă. Am ajutat-o să sară de pe zid şi i-am\nsărutat în fugă părul, dar sărutul a fost sufletu-mi întreg, căci\nMaitreyi s-a abandonat cu ochii închişi, fără să se mai\ngîndească la Lilu şi la d-na Sen, care ne-ar îi putut vedea din\nmaşină. Ne întorceam întotdeauna lîngă ei cu inimile\nînspăimîntate: dacă ne-au văzut?\nPlimbările acelea mi-au rămas acum mai proaspete şi\nucigător de dulci în amintire. Căci dacă amintirea cărnii se\ntrece uşor, dacă unirea, cît de perfectă, a trupurilor e asemenea\nsetei şi foamei şi se uită, nimic din opacitatea aceasta nu era în\ncomuniunea noastră dinafară de oraş, cînd ochii îşi spuneau\nsinguri tot, şi o simplă îmbrăţişare înlocuia o noapte de\ndragoste. Numai acolo mai puteam regăsi fiorul acelor priviri\nfixe, hipnotice, nesăţioase, descoperite în cea dintîi zi a noastră,\nîn bibliotecă. Cînd ne opream la bariere, în plină lumină, ochii\nnoştri se căutau, se găseau şi se înlănţuiau exasperaţi,\ndăruindu-şi atît de nebuneşte privirile, încît mă întreb şi acum\ncum de nu au ghicit ceilalţi patima noastră. Să fi crezut, oare,\ncă e dragostea pe care o voiseră ei?\nO dată am văzut Chandemagorul noaptea. Bulevardul\niluminat pe amîndouă părţile nu mi-a putut şterge impresia de\nobosită melancolie pe care mi-o lăsaseră ruinile palatului, atît\nde glorios cîndva în această veche şi uitată de Dumnezeu\ncolonie franceză. La întoarcere m-am gîndit serios cît de\nputernică şi de nepieritoare este această Indie, care rabdă şi\nînghite totul fără să-i pese de năvălitori şi de stăpîni. Alergam\nîntr-o maşină a secolului al XX-lea şi alături de mine aveam un\nsuflet nepătruns şi neînţeles, tot atît de himeric şi de sfînt ca şi\nal celeilalte Maitreyi, sihastra din Upanishade. I-am atins\nbraţul ca să mă deştept. Fata aceasta mă iubeşte pe mine?\nLa Belur-Math, în askram-ul lui Swami Vivekanahda,\nveneam de cele mai multe ori, mai ales sărbătorile, pentru că\nGangele curge acolo chiar pe la treptele math-ului, şi priveliştea\ne minunată, aerul îmbălsămat. Acolo ne plimbam noi\nnestingheriţi, fără multe cuvinte şi fără gesturi de dragoste.\nAcolo mi s-a părut că aflu o linişte pe care sufletul meu n-o\ncunoscuse nicăieri mai înainte. Era dragostea pentru Maitreyi\nsau convingerile mele bine justificate, acelea care m-au făcut\npentru întîia oară să mă gîndesc la convertire? Voiam să trec la\nhinduism, şi atunci n-ar mai fi existat nici o piedecă în drumul\nunirii noastre. Şi mă întrebam aşa: dacă e adevărat că toate\nreligiile sunt bune, că acelaşi Dumnezeu se manifestă în fiecare\ndin ele, atunci de ce n-aş putea îmbrăţişa credinţa Maitreyiei?\nNu-mi lepăd legea din spaimă sau de pofta câştigului, ei pentru",
  "că dragostea mă pune la această încercare. Dacă o dogmă\nmoartă poate stăvili o dragoste vie, ce fel de dragoste e aceea?\nDacă sunt convins că adevărul e pretutindeni, în toate\ncredinţele, de ce nu schimb în fapte convingerea aceasta? E\nfoarte uşor să spun, ca orice misionar modernist, că toate\nreligiile sunt bune. M-am săturat de vorbe. Vreau să-mi\ndovedesc mie însumi că hinduismul e tot atît de bun ca şi\ncreştinismul, dacă cred, într-adevăr, într-un singur Dumnezeu;\ndupă cum amîndouă legile ar fi inutile, dacă n-aş crede.\nCînd i-am spus Maitreyiei acest lucru, acolo la Belur-Math,\na rămas o clipă uluită de hotărîrea mea şi mi-a mărturisit că,\ndacă trec la hinduism, nimeni nu ne-ar mai putea despărţi.\nMi-a citat cîteva cazuri de asemenea convertiri. (Pe un francez,\nprofesor la Shantiniketan, căsătorit cu o bengali, îl cunoscusem\nchiar eu şi rămăsesem impresionat de seninătatea şi fericirea\nlui, sădit într-un pămînt strein, avînd fii şi fiice pe care îi\ncreştea ca pe adevăraţii copii indieni.) Şi în aceeaşi seară, la\nîntoarcerea în Bhowanipore, Maitreyi mărturisi d-nei Sen\nhotărîrea mea. A fost atît de fericită, încît se coborî la mine\nsă-mi spună că \"mama\" e copleşită de bucurie, că toate femeile\nde sus nu vorbesc decît de asta şi că acum, aşteptînd ceasul\nprielnic, aş putea-o cere fără teamă. Ne-am îmbrăţişat atunci\ncu o siguranţă şi o împăcare de sine care mi-au dat mai tîrziu\nde gîndit. Oare toleranţa aceasta, patronarea aceasta generală,\nnu va fi hotarul dragostei noastre? mă întrebam.\nD-l Sen, cînd a auzit de convertire, s-a supărat şi mi-a spus\ncă nu trebuie să mă entuziasmez atît de repede pentru o religie\nîn care nu mă atrage, deocamdată, decît ineditul şi\nceremonialul; că religia mea e mult mai bună decît a lui, şi,\ndacă el nu şi-o poate lăsa pe a sa, pentru că şi-ar pierde locul în\nsocietate, eu nu am nici un motiv să încerc această experienţă.\nDe altfel, el nu va accepta decît după ce va primi\nconsimţământul celor dinţară. Nu trebuie niciodată să uit că o\nreligie se păstrează nu din convingere, ci din dragoste şi respect\npentru cei aproape nouă şi care cred încă în ea. (Dar dragostea\nmea nouă şi vie? îmi spuneam ascultîndu-l, pentru că avea şi el\ndreptate, dar aveam şi eu.) Această opoziţie netă şi viguroasă a\nd-lui Sen ne-a deprimat, pe mine şi pe Maitreyi. Ne-am hotărît\nca eu să plec o lună la Puri, prin octomvrie, şi să mă întorc\nconvertit gata. Atunci, nici o discuţie nu va mai fi posibilă.\nDe altfel, s-a întîmplat ca d-l Sen, care suferea de cîteva luni\nde presiune arterială tot mai gravă, să aibă două-trei atacuri\nrepetate de \"mouches-volantes\", şi aceasta a alarmat toată casa.\nPlimbările noastre cu maşina s-au rărit, mai toată vremea\ntrebuind să stau în odaia d-lui Sen, cetindu-i fie romane, fie\ncărţi de psihologie şi medicină. (Căci inginerul, de cînd s-a\nvăzut silit la imobilitate, a început să se gîndească la suflet şi la\nboală şi dorea să se documenteze.) Făceam cu schimbul,\nMantu, eu şi Maitreyi. D-l Sen nu suferea, dar era nevoit să",
  "petreacă o bună parte din zi întins pe pat, cu ochelari negri la\nochi. Boala aceasta, care dura de cîteva luni, aproape că nu o\nobservasem, într-atît eram de preocupat şi fascinat de jocul\ndragostii noastre.\nAm înţeles atunci cîte lucruri se petrecuseră în jurul meu,\nfără ca eu să le bag în seamă. Revoluţia civilă ameninţa iarăşi,\ncu cei 50 000 de naţionalişti în temniţe. A trebuit să asist la\ncîteva scene brutale, cîteva şarje de poliţie călăreaţă, o\ndevastare a cartierului sikh din Bhowanipore, copii bătuţi şi\nfemei rănite, ca să mă revolt şi eu de-a binelea. Dar atunci n-am\nmai judecat şi osândeam pe britoni fără rezervă, mă înfuria\norice nouă brutalitate pe care o afiam din ziare, priveam scîrbit\norice alb întîlnit în tramvaie şi am renunţat la tutunul\nenglezesc, la pasta de dinţi englezească, la orice lucru adus din\nAnglia, Nu mai cumpăram decît obiecte swadeshi sau, dacă nu\ngăseam de acestea, marfă japoneză. De altfel, viaţa mea în\nBhowanipore mă silise să renunţ de mult la majoritatea\ncumpărăturilor europene.\nCîteva zile după devastarea cartierului sikh, mă vizitează\nHarold. Ghicisem; venise pentru un împrumut, de data asta\nmare, o sută de rupii. Aveam banii la \"Chattered Bank\" şi i-am\ndat cecul, încîntat că-l pot servi (bietul băiat nu-şi plătise chiria\nde trei luni şi nu mai avea ee să mai mănînce pînă la leafă), dar\nîn acelaşi timp înfuriat că ajut un duşman al Indiei. Ajunsesem\naproape şovinist şi, după ce Maitreyi ne-a servit ceaiul şi a\nîntîrziat puţin de vorbă în camera mea, am încercat să aduc\ndiscuţia despre Gandhi şi despre revoluţia civilă. Harold, ca\norice eurasian, nu putea nici să audă de asemenea lucruri şi\nera fericit de teroarea dezlănţuită de poliţie şi armată; dar în\nziua aceea venise să-mi ceară o sută de rupii şi nu putea să mă\ncontrazică. Am avut atunci intuiţia laşităţii lui şi m-am\nrecunoscut atît de bine în jena lui de a discuta o credinţă, încît\nm-am întristat. Dar mai era ceva: Harold venise şi pentru a mă\nspiona, să vadă cum locuiesc aici, dacă duc, într-adevăr, o viaţă\nde \"brută neagră\", cum credea el, sau am oarecare confort.\nVenise, mai ales, pentru Maitreyi; şi cînd a văzut-o servind\nceaiul, roşind privindu-mă pe furiş, zîmbind, familiară cu odaia\nşi cu prezenţa mea, a înţeles şi mi-a spus-o.\n― Dragul meu Allan, eşti pierdut fără putinţă de scăpare\nde-acuma...\n― Ar fi cea mai mare fericire a mea dacă aş izbuti să fiu\nprimit în lumea aceasta, îi răspunsei întărîtat, pri-vindu-l drept\nîn ochi. O lume vie, cu oameni vii, care suferă şi nu se plîng,\ncare au încă o etică, iar fetele lor sunt sfinte, nu tîrfe ca ale\nnoastre. Să mă căsătoresc cu o albă? îl întrebai eu, încercînd să\nfiu sarcastic, cu o fată care n-a cunoscut niciodată virginitatea\nşi nu va cunoaşte niciodată desăvîrşita abandonare? E o lume\nmoartă lumea noastră, continentele noastre albe. Nu mai\ngăsesc nimic acolo. Dacă aş fi primit, cum mă rog lui",
  "Dumnezeu să fiu, într-o familie indiană, aş găsi puteri să-mi\nrefac viaţa aceasta clădită pe nimicuri, pe interese stupide şi pe\nabstracţiuni. Aş vrea s-o iau de la capăt, să cred în ceva. să fiu\nfericit. Nu pot fi fericit decît într-o dragoste perfectă şi nu găsesc\nasemenea dragoste decît aici, aici, în casa, în cartierul ăsta...\nVorbisem aprins, sincer, revelîndu-mi mie însumi anumite\ngînduri, pe care nu le întregisem pînâ atunci. Harold mă privea\nsurprins, amuzat, stînjenit. Nu avea ce să-mi răspundă, pentru\ncă nu pricepuse mai nimic din acea \"moarte a continentului\nalb\", care mă obseda pe mine de atîţia ani, şi apoi, nici nu avea\nchef de vorbă, nerăbdător fiind să plece şi să soarbă un pahar\nde whisky, din care nu mai gustase cam de mult. Mă întrebă\nîntr-o doară:\n― Dar religia ta?\n― Pentru mine, creştinismul nu s-a născut încă. N-au fost\ndecît biserici creştine, dogme şi rituale. Creştinismul se naşte\naici, în India, pe pămîntul cel mai împăcat cu D-zeu, unde\noamenii sunt însetaţi de iubire, de libertate şi de înţelegere. Nu\nconcep un creştinism fără libertate şi fără primatul\nspiritualităţii...\nHarold, care mă auzise pe mine vorbind numai de\nconstrucţii şi de fizică sau comentînd ultimele întîmplări frivole,\nrămase şi mai surprins ascultîndu-mi apologia noului\ncreştinism indian. De fapt, în acele clipe ezitam chiar eu, căci\nîmi dădeam perfect seama că tot zelul meu se datora dragostii\npentru Maitreyi şi consecinţelor ei religioase şi politice. Nu\ncumva tot ce facem e determinat de asemenea robiri\nsentimentale? mă întrebam eu mai tîr-ziu, în acele luni în care\nîncercam din nou să aflu adevărul. Adevărul.\n― Eu nu te prea înţeleg, îmi spuse Harold. Să dea D-zeu să\nfie bine şi să te apere de farmece, adăogă el, ridicîndu-se să\nplece.\nEram oarecum încălzit de discuţie şi mă plimbam prin odaie\nîntrebîndu-mă dacă am spus tot ce gîndesc, cînd Maitreyi intră\nşi mă îmbrăţişa.\n― Bine c-a plecat, îmi spuse. Mi-era dor de tine..\nStrîngînd-o în braţe, am simţit pentru întîia dată teama că\ndragostea Maitreyiei ar putea cîndva să mă obosească. Aş fi\nvrut să rămîn şi eu singur, măcar un ceas după plecarea lui\nHarold, căci prezenţa lui mă agitase şi voiam să meditez, să fac\nun efort de înţelegere, să-mi precizez anumite hotărîri. Iar\nMaitreyi de-abia aştepta ca să plece musafirul, pentru ca să-mi\ncadă în braţe. Simţeam că mi se răpeşte ceva al meu, mi se\ncalcă un petec de loc rezervat numai mie. Mă dăruisem cu\ndesăvîrşire Maitreyiei şi nu rămîneam o clipă singur; chiar în\npreajma somnului, imaginea ei mă urmărea. Cînd aveam nevoie\nde singurătate, de ce nu mi-o ghicea? De ce nici dragostea cea\nmai mare nu poate ghici dorinţa celuilalt?...\nO păstram încă în braţe, odihnindu-mi buzele pe creştetul",
  "ei parfumat cu ulei de coco. Atunci intră Khokha, ne văzu o\nclipă şi se retrase strigînd:\n― Pardon...\nXI\nÎntorcîndu- mă din oraş, găsii pe masa mea un bilet: \"Vino\nîn bibliotecă!\" Întîlnii pe Maitreyi, care îmi spuse înspăimîntată:\n― Khokha ştie!\nÎncercai să par neturburat şi s-o conving că aceasta nu\nînseamnă nimic. Maitreyi mă privea fix, strîngîndu-mi mîinile,\ncăutînd parcă în certitudinea mea un sprijin.\n― Trebuie să ne logodim înainte de a-i spune lui baba. El\neste acum bolnav, e greu să-i spunem, îl va turbura mai mult.\n― Dar nu suntem noi logodiţi de atîta vreme? mă mirai eu.\nNu mi-ai dat ghirlanda şi nu te-am strîns în braţe?\n― Acum ne-a văzut Khokha, îmi explică Maitreyi, uitîndu-se\nîn toate părţile cu teamă. Trebuie să întărim unirea noastră, să\nnu fim blestemaţi, să nu supărăm ritmul.\nÎncercai aceeaşi deziluzie şi desfătare pe care o aveam de\ncîte ori descifram în dragostea şi sufletul Maitreyiei jungla\nsuperstiţiilor. Ritmul, karma, strămoşii... Cîte puteri trebuiau\nîntrebate şi invitate pentru asigurarea fericirii noastre?...\n― łi-am ales piatra pentru inel, îmi spuse Maitreyi,\ndezlegînd din colţul sari-ei o nestemată verde-neagră în forma\nunui cap de şopîrlă, străbătută în creştet de o geană sîngerie.\nÎncepu să-mi explice inelul. Va fi lucrat după ceremonialul\ncăsătoriei indiene ― din fier şi aur ― ca doi şerpi încolăciţi, unul\nîntunecat şi altul galben, cel dintîi reprezentînd virilitatea,\ncelălalt feminitatea. Piatra o alesese ea dintr-o grămadă\nîntreagă, adunată din strămoşi şi păstrată în sipetul d-nei Sen,\nN-avea nici un preţ, şi nimeni nu putea spune că a furat-o\nluînd-o fără ştirea mamei. De altfel, mai erau multe altele la fel,\nacolo, în sipetul cu bijuterii. (De ce încerca ea să se scuze şi să\nse apere atîta? Am aflat mai tîrziu; se temea să n-o judec\n\"creştineşte\", prin-tr-un criteriu moral sau civil.) Nu toate\nlogodnele sunt sfinţite aşa. De obicei, mă lămuri Maitreyi,\nnumai soţia primeşte o brăţară în care s-au împletit, pe\ndinăuntru, cele două fire de aur şi de fier; soţul poartă numai\nun inel. Dar pentru că ea nu putea purta brăţara de logodnică,\ntrebuia să adunăm ambele simboluri într-un singur inel... Mi-a\nvorbit mult în seara aceea, şi eu o ascultam vrăjit; deşi rămăşiţa\nde luciditate pe care o mai aveam se răzvrătea împotriva acestui\nceremonial incert şi mistificat. Mi se părea că e un viol săvîrşit\nasupra dragostei noastre orice tendinţă de legiferare şi",
  "exteriorizare simbolică. Ceea ce iubeam eu mai însetat în\ndragostea noastră era tocmai spontaneitatea şi autonomia ei.\nTotuşi, cînd bijutierul mi-a adus inelul, l-am luat în mîini şi\nl-am învîrtit în toate felurile cu o copilărească bucurie. Era\ndurat cu atîta măiestrie, încît putea trece drept un inel\noarecare, mai original ca altele, e drept, dar camuflîndu-şi\nperfect simbolul. Toţi cei din casă l-au privit astfel şi, dacă Lilu\nşi Mantu au făcut reflecţii asupra unei eventuale sau anticipate\ncăsătorii cu o indiană, toate acestea s-au desfăşurat într-o\natmosferă de glumă. De altfel, inginerul era încă bolnav,\nconcediul i se prelungise, ― şi toţi din casă nu se preocupau\ndecît de îngrijirea lui.\nA doua zi, Maitreyi s-a prefăcut mai obosită decît era şi a\ncerut să se plimbe cu maşina la Lacuri, către seară, cînd ştia că\naproape toată lumea era ocupată. Singura Chabii a voit să ne\nîntovărăşească, dar cum ea nu prea se afla tocmai bine de\ncîteva ziîe (tăcea întruna, fără să spună ce are, privea fix în gol,\ncînta fără nici o noimă), d-na Sen n-a lăsat-o şi ne-a dat drept\ntovarăşă pe sora lui Khokha, o văduvă tînără şi timidă, care\nmuncea ca o roabă şi nu avea altă dată prilejul să se plimbe cu\nmaşina. La plecare, eu m-am suit lîngă şofer, iar ele două la\nspate, dar îndată ce am ajuns la Lacuri, văduva a rămas în ma-\nşină (pe care o trăsesem alături de alee, lîngă un eucalips\nuriaş), şoferul a plecat să-şi cumpere limonada şi noi doi am\npornit pe marginea apei.\nLacurile erau tot ce iubeam eu mai mult în Calcutta; tocmai\npentru că erau singurul lucru artificial în acest oraş ridicat din\njunglă. Aveau o linişte de aquarium şi, în timpul nopţii, păreau\nîngheţate sub boarea brăţării de globuri electrice. Parcul mi se\npărea nesfîrşit, deşi ştiam bine că e îngrădit, pe de o parte de\nlinia ferată, iar de cealaltă de şosea şi de mahalale. Îmi plăcea\nsă rătăcesc pe alei şi să cobor pe marginea apei, unde arbori\nmai tineri, răsădiţi după terminarea lucrărilor, creşteau în voie,\ncu o perfectă individualitate, ghicind parcă jungla care fusese\nodinioară pe acolo şi străduindu-se să recîştige acea libertate\npierdută. Lîngă un asemenea buchet de pomi ne-am oprit noi\natunci. Ne ascundeau fără grijă, din toate părţile. Maitreyi mi-a\nscos inelul din deget şi l-a închis în pumnii ei mici.\n― Acum ne logodim, Allan, îmi spuse ea, privind înainte\nspre apă.\nÎnceputul acesta solemn mă irită puţin. Nu puteam scăpa\nde luciditate. (Şi o iubeam, Dumnezeule, cît o iubeam!) Mi se\npărea că va fi o scenă din romane, din baladele acelui ev mediu\nindian, cu dragoste legendare şi demente. Purtam cu mine\nspaima şi superstiţiile unei întregi literaturi, pe care, dacă nu o\ncetisem, o văzusem evoluînd lîngă mine, în adolescenţă şi în cei\ndintîi ani ai tinereţii. Mă stingherea, ca pe orice civilizat (eu,\ncare credeam că mă pot dispensa de civilizaţie, o pot dezrădă-\ncina din mine), fiece gest solemn, fiece cuvînt responsabil,",
  "fiecare făgăduinţă.\nMaitreyi continuă totuşi cu o simplitate care începu să mă\ncucerească. Vorbea apei, vorbea cerului cu stele, pădurii,\npămîntului. Îşi sprijini bine în iarbă pumnii purtînd inelul şi\nfăgădui:\n― Mă leg pe tine, pămîntule, că eu voi fi a lui Allan, şi a\nnimănui altuia. Voi creşte din el ca iarba din tine. Şi cum\naştepţi tu ploaia, aşa îi voi aştepta eu venirea, şi cum îţi suntţie\nrazele, aşa va fi trupul lui mie. Mă leg în faţa ta că unirea\nnoastră va rodi, căci mi-e drag cu voia mea, şi tot răul, dacă va\nfi, să nu cadă asupra lui, ci asupră-mi, căci eu l-am ales. Tu mă\nauzi, mamă pămînt, tu nu mă minţi, maica mea. Dacă mă simţi\naproape, cum te simt eu acum, şi cu mîna şi cu inelul,\nîntăreşte-mă să-l iubesc totdeauna, bucurie necunoscută lui\nsă-i aduc, viaţă de rod şi de joc să-i dau. Să fie viaţa noastră ca\nbucuria ierburilor ce cresc din tine. Să fie îmbrăţişarea noastră\nca cea dinţii zi a monsoon-ului. Ploaie să fie sărutul nostru. Şi\ncum tu niciodată nu oboseşti, maica mea, tot astfel să nu\nobosească inima mea în dragostea pentru Allan, pe care cerul\nl-a născut departe, şi tu, maică, mi l-ai adus aproape.\nO ascultam tot mai fascinat, pînă ce nu i-am mai putut\nînţelege cuvintele. Vorbea o bengaleză de prunc, simplificată,\naproape cifrată. Auzeam sunetele, ghiceam pe ici, pe colo cîte\nun cuvînt, dar îmi scăpa tîlcul acestei incantaţii. Cînd a tăcut,\nparcă mi-era teamă s-o ating, într-atît mi se părea de\nfermecată, de inaccesibilă. A vorbit tot ea întîi. (Rămăsesem cu\no mînă pe genunchi şi cu cealaltă apăsată palmă pe pămînt,\nparcă mă legasem şi eu, printr-o magie a gestului.)\n― Acum nu ne mai desparte nimeni, Allan. Acum sunt a ta,\ncu desăvîrşire a ta...\nO mîngîiai, căutînd cuvinte pe care nu i le mai spusesem\npînă atunci, dar nu găsii nimic inedit, nimic care să corespundă\ncît de cît febrei mele interioare şi transfigurării ei. (De mult\nîncetase de a mai fi Maitreyi din maşină; avea o fixitate ciudată\na feţei, care m-a urmărit multă vreme după aceea.)\n― Într-o zi ai să mă faci soţia ta şi ai să-mi arăţi lumea, nu e\naşa?\nÎmi spuse aceasta pe englezeşte şi i se păru că s-a exprimat\nvulgar.\n― Vorbesc acum foarte prost englezeşte, nu e aşa, Allan?\nCine ştie ce lucruri ai gîndit despre mine, auzindu-mă... Dar aş\nvrea să văd lumea cu tine, s-o văd cum o vezi şi tu. E frumoasă\nşi mare, nu e aşa? De ce se bat oamenii în jurul nostru? Aş vrea\nsă fie toţi fericiţi. Ba. nu, vorbesc prostii. Ce bine îmi pare că e\naşa, ce bine îmi pare...\nÎncepu să rîdă. Mă trezii cu o Maitreyi din iarnă, cu acea\nfată inocentă şi sperioasă, vorbind discontinuu şi paradoxal. Se\nştersese parcă întreaga ei experienţă, care o maturizase, o\nadunase, o apropiase de femeie.",
  "Am înţeles în zilele următoare că logodna aceasta îi redase\nliniştea şi patima ei de joc, de liberă bucurie. Din ceasul în care\na mărturisit unirea noastră, teama i-a pierit, obsesia păcatului\nn-a mai chinuit-o. Regăseam în ea pe aceeaşi neînţeleasă\nMaitreyi, pe care o priveam la început cu stupoare şi admiraţie\nşi care îmi intrase pe nesimţite în suflet, în timpul jocului, prin\nacele curse de o desăvîrşită platitudine intelectuală pe care\ncredeam că i le-am întins eu.\nA trebuit să plecăm repede spre maşină, căci se întunecase\nde-a binelea. A fost, acela, singurul ceas cînd n-am îmbrăţişat\npe Maitreyi. Am găsit pe însoţitoarea noastră moţăind în fundul\nmaşinii, cu şalul bine tras pe creştet, şi ne-a privit cu o bucurie\nde complice cînd ne-a văzut venind, unul lîngă altul, eu mai\nînalt decît Maitreyi, dar ea mai tînără şi neînchipuit de\nfrumoasă, cu expresia ei atentă la tot din jur, cu bucuria\nregăsitei libertăţi în jocul feţei. (Ara aflat mai tîrziu, tot de la\nMaitreyi, că sora lui Khokha ştiuse cea dintîi de dragostea\nnoastră şi o protejase pe cît i-a stat în putinţă; că ea ― care\nsuferise atîta din cauza unei căsnicii nepotrivite, fiind măritată,\nla 12 ani, cu un bărbat pe care nu-l văzuse niciodată şi de care\nse temea pentru că o violase brutal şi o bătea în fiecare noapte,\nînainte şi după dragoste ― ea o sfătuise mereu pe Maitreyi să\nnu se lase intimidată de legile castei şi de rigorile familiei, ci să\ntreacă la fapte, iar în cazul unei opoziţii îndărătnice, să fugă cu\nmine în lume. Pe această prietenă a mea şi tovarăşe a\nMaitreyiei, singura care a consolat-o în zilele ei de blestemată\nmizerie, o vedeam foarte rar, îi vorbeam numai întîmplător şi nu\ni-am ştiut niciodată numele. Am recitit de mai multe ori\njurnalul ca să-l regăsesc; nu l-am găsit, pentru că nu-l\nnotasem. Şi totuşi, femeia aceasta a fost singura care ne-a iubit\nînţelegător şi dezinteresat pe noi doi în casa Sen.)\nChiar în noaptea aceea lui Chabù i-a fost mai rău şi a\ntrebuit să doarmă în odaia d-nei Sen. Nimeni nu bănuia ce ar\nputea să aibă, dar simptomele erau îngrijorătoare, căci Chabù\nvoia mereu să se plece pe fereastră sau pe balcon, şi tot i se\npărea că vede ceva jos, în stradă, ceva care o cheamă.\nEu m-am culcat puţin obosit de întîmplârile zilei şi în-\ncepusem probabil să visez ceva ciudat, cu plimbări pe ape, cu\nlebede, cu licurici, căci m-am trezit oarecum uluit, auzind\ncîteva bătăi în uşă. Am întrebat cine e, dar nu mi-a răspuns\nnimeni. Mi-era puţină frică, s-o mărturisesc, şi am aprins\nlampa. Ventilatorul alerga cu acel zgomot de care îţi dai seama\nnumai cînd îl opreşti. Am deschis şi am rămas împietrit. Venise\nMaitreyi, tremurînd toată, în picioarele goale, ca să nu facă\nzgomot, şi cu o sari verzuie, subţire. Nu ştiam ce să fac.\n― Stinge lumina, îmi şopti ea, intrînd în cameră şi\ntupilîndu-se repede în dosul fotoliului de paie, ca să nu fie\nvăzută întîmplător din stradă.\nAm stins lumina şi m-am apropiat de ea, întrebînd-o stupid:",
  "― Ce e cu tine? De ce ai venit, Maitreyi? Ce ai, Maitreyi?\nNu mi-a răspuns nimic, ci numai şi-a deznodat marginea\nsari-ei şi a rămas goală pînă la pîntec, în cîteva gesturi pe care\nle-a împlinit cu ochii închişi strîngîndu-şi buzele şi oprindu-şi\nanevoie suspinul. Vedenia trupului ei gol, în acea foarte palidă\nboare luminoasă din odaie, m-a izbit ca un miracol pe care\nniciodată nu l-aş fi putut intui în toate amănuntele lui precise\nşi carnale. Căci dacă mă gîndeam adesea la prima noapte pe\ncare o vom petrece împreună şi dacă îmi închipuiam însetat\npatul nostru unde o voi cunoaşte pe ea, niciodată nu-mi\nputeam închipui trupul adolescent al Maitreyiei, dezvelindu-se\nde bunăvoie şi din proprie pornire, noaptea, în faţa mea. Acest\nlucru nu mi-l puteam închipui, deşi visam uneori o unire\nvertiginoasă în împrejurări stranii. Mă lovea, în acest act,\ntocmai simplitatea şi naturaleţea lui; fecioara care vine singură\nîn odaia logodnicului, pentru că nimic nu îi mai desparte de\nacum.\nÎncet-încet, am cuprins-o în braţe, ezitînd la început s-o\napropii prea mult de mine, aşa prea goală cum era, dar\nîntîlnindu-i şoldurile încă acoperite de sari, am cobo-rît într-o\nsingură mîngîiere mîinile de-a lungul spatelui ei arcuit şi am\ndezvelit-o pînă la pulpe, tremurînd tot de acest sacrilegiu şi\nîngenunchind în faţa acestui trup gol, care depăşise pentru\nmine orice frumuseţe şi participa acum la miracol. Şi-a\nînlănţuit ea singură braţele de umerii mei, implorîndu-mă să\nmă ridic, fără o vorbă (căci tremura toată, şi imensa bucurie\ncare o adusese în odaia mea nu putea izgoni totuşi spaima\nceasului acela). S-a apropiat de pat cu paşi mici şi moi, şi întreg\ntrupul căpătase un alt ritm în acea înaintare. Am vrut s-o duc\nîn braţe, dar s-a împotrivit şi s-a culcat ea singură,\nsărutîndu-mi perna. Numai o clipă am văzut-o întinsă ca un\nbronz viu pe cearceaful alb, tresărind, răsuflînd şi\nchemîndu-mă. În clipa următoare închideam ferestrele cu\noblonul de lemn, şi încăperea noastră se topi în întunerec. Am\nsimţit-o lîngă mine, strîngîndu-se toată, parcă ar fi încercat să\nse ascundă, sa se uite. Nu mai era sete trupească aceea, ci sete\nde mine tot; ar fi vrut să treacă în mine toată, aşa cum trecuse\nsufletul ei. Nu-mi mai amintesc nimic apoi; căci am cunoscut-o\nfără să ştiu, fără memorie. Cîteva ceasuri după aceea,\napropiindu-se zorile, ea s-a ridicat de lîngă mine şi şi-a pus\nsari-a fără să mă privească. Mi-a spus numai atît, cînd i-am\ndeschis uşa (cu cîte precauţii, cu cîte bătăi de inimă):\n― Unirea noastră a fost poruncită de Cer. Nu vezi că astăzi,\nîn ziua inelului, Chabù n-a dormit cu mine?\nAm ascultat-o urcînd scările spre odaia ei, dar n-am mai\nauzit nimic, într-atît aluneca de uşor pe lîngă perete.\n***",
  "Dimineaţa, ea a fost aceea care m-a chemat la ceai. Adusese\nşi flori din grădină şi mi le-a aranjat în vase cu un zîmbet\npreţuind cît o îmbrăţişare. Era izbitor de palidă, părul lăsat pe\numeri (îl încurcasem eu, mi-a spus mai tîrziu, şi i-a fost peste\nputinţă să-l pieptene) şi buzele muşcate. Privii cu o imensă\nbeatitudine urmele primei noastre nopţi de dragoste. Maitreyi\nera acum de o frumuseţe aţîţată, parcă întreg trupul se\ndeşteptase în ea, şi buza aceea de jos, cărnoasă şi fragedă, îşi\npurta muşcăturile ca o victorie, ispitind privirea şi turburînd-o.\nM-am întrebat cum de a trecut neobservată schimbarea\naceasta, cum de au fost atît de uşor acceptate explicaţiile ei. (Că\nboala lui Chabù n-o lăsase să doarmă, că, venindu-i să plîngă\ntoată noaptea, şi-a muşcat buzele pînă la sînge, că boala tatălui\no obosise prea mult etc.)\nZiua a trecut repede, aproape fără s-o văd. Căci a trebuit să\nrămîn tot timpul la birou, lucrînd cu înlocuitorul d-lui Sen.\nCînd m-am întors acasă, am găsit-o pe Maitreyi aşteptîndu-mă\nîn verandă, lîngă cutia cu scrisori. Mi-a arătat un inel făcut\ndintr-un ac de cap încolăcit pe deget, purtînd în loc de piatră o\nboabă de glicină.\n― La noapte să nu mai încui uşa cu bara, mi-a spus ea\nfugind.\nA venit spre miezul nopţii; de astă dată fără să tremure.\nAproape a rîs cînd m-a îmbrăţişat. Eram fericit că păcatul n-o\ndeprimă, că nu vine în ceasurile de dragoste cu teama că face\nun rău. N-am recunoscut-o, într-atît erau de sincere\nîmbrăţişările ei, atît de însetate chemările ei, atît de măiestre\nmîngîierile. Cînd am surprins-o mîngîindu-mă, nu-mi venea să\ncred că fusese fecioară cu o noapte înainte. Aveam impresia că\nnu o mai stinghereşte nimic, deşi nu avusese un singur gest\nimpudic sau de inconştient exhibiţionism. Se regăsise pe sine\nîn îmbrăţişarea noastră, regăsise jocul şi-l împlinea\ndăruindumi-se toata, fără nici o restricţie, fără nici o teamă.\nFata aceasta, care nu cunoscuse nimic din dragoste, nu se\ntemea de ea. Nu o obosea nici o mîngîiere, nu o surprindea nici\nun gest bărbătesc. Curajul tuturor îmbrăţişărilor îl accepta\naproape fără pudoare, găsind o maximă voluptate oriunde,\nnedezgustînd-o nimic, neobosind-o nimic. Dacă nu s-ar fi\ntemut să fie auzită, ar fi cîntat după fiecare îmbrăţişare, ar fi\nstrigat de durere şi de bucurie în clipa unirii, ar fi dansat prin\nodaie, cu paşii ei moi şi neumani. Descoperise gesturi de\namantă care mă umileau. Eu, care credeam că experienţa mea\nanterioară îmi va da oarecare superioritate, cel puţin tehnică, în\nnopţile noastre de dragoste, fusesem de mult depăşit în\nînchipuirea mîngîierilor. Siguranţa cu care săruta, perfecţiunea\nîmbrăţişării ei, ritmul uluitor al trupului ei, pe fiecare ceas\naltul, pe fiecare ceas mai curajos, mai nou, mai spontan, toate\nacestea aproape că mă umileau. Ghicea orice sugestie şi\ndesăvîrşea orice început cu un instinct pe care i-l invidiam.",
  "Descifra dorul trupului meu cu o preciziune eare la început mă\nstingherise. Ştia perfect clipa cînd voiam să rămîn singur,\nalături de ea, în pat, departe de atingere,ţinîndu-i numai mîna,\nşi se retrăgea simplu, ca pentru o clipă de odihnire. Cînd\nrămîneam pe gînduri, ea se încolăcea lîngă pernă,\nîmbraţişînd-o, şi închidea ochii, ca şi cum mi-ar fi cerut să n-o\nturbur. Descoperisem o lampă mică, de noptieră, pe care o\npuneam înapoia jeţului, acoperind-o cu şalul ei, şi care ne\ndădea în odaie o lumină umilă, în care formele ei se rotunjeau şi\nse bronzau. Maitreyi nu putuse suporta multă vreme\nîntunerecul... Vroia să mă aibă cu toţi ochii, cu toată setea ei de\nmine, şi îmbrăţişarea din întunerecul celor dintîi nopţi o\nînspăimîntase.\nAdesea mă întrebam cînd doarme, căci pleca întotdeauna în\nzori, iar peste două-trei ceasuri (în care timp medita şi scria, ca\nsă mă desfete pe mine a doua zi, la birou, cu poeme şi scrisori\nfăcute pentru dragostea noastră) se cobora jos să pregătească\nceaiul. Tot ea era aceea care îmi bătea în uşă dimineaţa, foarte\ndiscret şi foarte prudentă. Iar de cîte ori întîrziam cu spălatul,\nmă mustra copilăreşte. Avea atunci un glas de mătuşă, ceva\nfamiliar şi protector, aproape matern, care la început mă\njenase, pentru că eu aş fi voit-o pe ea numai îndrăgostită, dar\ncare izbuti să mă farmece în cele din urmă, descoperindu-mi\nadîncimi şi specii de dragoste pe care nu le cunoşteam şi pe\ncare le osîndisem aprioric, fără să le bănuiesc dulceaţa.\nEram obosit în fiecare după-amiază şi la birou lucram\nprost, dezgustat, umilit de noul meu patron, un inginer\nproaspăt venit din America şi mare duşman al tradiţiei indiene.\n(Deşi bengalez, nu umbla îmbrăcat decît în costume europene,\nchiar acasă, şi era cu desăvîrşire ridicol.) Khokha a observat,\nfără îndoială, schimbarea mea, căci îmi spuse:\n― Arăţi foarte palid. De ce dormi cu ferestrele închise?\nAceasta mă făcu să înţeleg multe. Khokha ne spiona, cu\nşiretenie şi gelozie. Am fost de atunci sigur că el ştia de venirea\nMaitreyiei nopţile şi mi-a fost teamă să nu ne trădeze. De aceea\nmă purtam cît mai bine cu el, îi cumpăramţigări, îi dăruiam\ncărţi. Era un băiat deştept şi ambiţios şi scria scenarii de filme\npentru companiile indiene, care îi erau însă întotdeauna\nrefuzate. Ne ura pe toţi, deşi rîdea mult şi se arăta prietenos.\nLui Chabù îi era tot mai rău. Doctorii chemaţi (la început\nindienii, apoi englezii cei mai renumiţi) nu ştiură ce să spună.\nProbabil nebunie precoce, credeau unii; alţii, o nevroză sexuală,\nprovocată de o deplasare a uterului. (Biata fată făcuse în\nultimul timp cîteva sărituri primejdioase din pom şi sărea\nîntotdeauna treptele, pe orice scară.) Chabù trebuia acum să\nstea în pat, într-o odăiţă vecină cu dormitorul d-nei Sen. Nu\nvorbea mai nimic şi, cînd vorbea, pomenea de Robi Thakkur, de\n\"calea\", adică drumul pe care îl vedea din odaia Maitreyiei şi, de\ncîte ori rămînea singură, fugea în balcon, ca să-l privească, şi",
  "cînta de acolo, îi făcea semne cu braţele, plîngea. De aceea era\ntotdeauna păzită de Lilu şi de surorile lui Khokha. Ciudat, nu\nrecunoştea decît pe Maitreyi şi pe mine; foarte rareori pe d-na\nSen. (Mă întrebam, atunci, cum îşi poate păstra calmul şi\nzîmbetul biata d-nă Sen, cu soţul bolnav de ochi şi copilul\naproape nebun, cum putea să vadă de toate în această casă\nmare, să fie atentă pentru fiecare din noi, să nu întîrzieze\nniciodată cu masa, cu ceaiul... Mă mustram sincer că, în timpul\nacesta, eu mă culc cu Maitreyi. Aşteptam ziua cînd ea va şti şi\nne va ierta. Plecarea mea la Puri, pentru o eventuală convertire,\nfusese din nou amînată din cauza bolii inginerului. De altfel,\nMaitreyi se împotrivea, iar d-nei Sen îi era teamă, deoarece\nmişcările politice deveneau tot mai sîngeroase în sudul\nBengalului.)\nChabù îmi văzu inelul şi mă rugă să i-l dau să se joace cu el.\nAm şovăit atunci, pentru că făgăduisem Maitreyiei că nu mă voi\ndespărţi niciodată de inelul acesta, nici chiar pentru un ceas.\nAm întrebat-o din ochi, şi a trebuit să încuviinţeze şi ea această\ndespărţire, căci Chabù plîngea şi-mi cerea necontenit inelul.\nCînd i l-am dat, l-a înnodat de o batistă şi şi-a pus batista la gît.\nNu ştiu ce o atrăgea în piatra aceea neagră; o privea mereu, o\nrăsucea în degete, încerca să vadă prin ea.\nCu toate intervenţiile medicilor, nebunia lui Chabù rămînea\nmereu aceeaşi. Au fost atunci chemaţi din nou vracii şi\ndescîntătoarele. Veni un unchi de al fetelor, un bătrîn foarte\nblînd şi liniştitor, care cînta ziua întreagă imnuri vaishnave,\nmelodii sfîşietoare şi crude, ce-ţi muiau voinţa şi-ţi înduioşau\nsufletul, şi atunci asista întreaga casă, cu inginerul trântit pe\nun chaise-longue, cu perna sub cap şi cu ochelarii negri, iar\nfemeile, cu Mantu, cu Khokha şi cu mine aşezaţi pe jos,\nascultînd cîntecul cu capul rezemat în palmă. Atunci am văzut\neu minunea aceea, emoţia care i-a covîrşit pe toţi într-atît, încît\nînsuşi inginerul plângea cu lacrimi rare, iar Maitreyi îşi ascun-\nsese capul în şal şi suspina. M-am răzvrătit împotriva acestei\npătimiri, care violenta sufletele, şi am ieşit din cameră. Nu\nputeam face însă nimic odată ajuns în odaie, căci kirtan-ul\nstrăbătea prin toată casa şi îl auzeam mai turburător din\nizolarea mea. Acelaşi unchi, care încerca să liniştească mintea\nbietei Chabù prin cîntec, adusese un leac popular, un fel de\npastă de buruieni frămîntate cu miere, care trebuia pusă în\ncreştetul capului, de-a dreptul pe piele. Şi am asistat la o scenă\namară, cînd nimeni nu avea curajul să taie din rădăcină părul\nfetei şi m-au hotărît pe mine s-o fac. Chabù nu-şi dădea seama\nde nimic. Am mîngîiat-o pe frunte, o priveam în ochi şi am lăsat\nfoarfecele să taie în voie, în timp ce îi vorbeam ca să nu audă\nscrîşnetul metalului, iar Maitreyi, din spatele patului, primea\nşuviţele în mîini şi le ascundea într-o năframă, ca nu cumva să\nle observe Chabù. Mi-a trebuit vreun sfert de ceas pînă să\nizbutesc să-i las creştetul gol, şi atunci, d-na Sen î-a lipit pasta",
  "aceea caldă. Chabù ne-a privit o dată pe toţi, a încercat să-şi\npipăie capul, apoi şi-a smuls batista cu inel de la gît şi a început\nsă plîngă, lin, numai lacrimile alunecînd şiroaie pe faţa ei\nneagră, frumoasă, fără să suspine, fără să se zguduie. N-am\nştiut dacă plînge pentru că înţelesese că e pe jumătate cheală,\ndeoarece ea plîngea mereu, şi din senin, de cînd se îmbolnăvise,\nşi mai cu înverşunare atunci cînd voia să se ridice şi să\nprivească pe fereastră, iar noi nu o lăsam.\nAu fost zile de care nu-mi mai amintesc nimic acum,\nîntr-atît s-au scurs de agitate. Ştiu că veneam de la birou şi mă\nsuiam direct sus, să aflu cum îi mai este inginerului şi lui\nChabù, apoi scoboram să-mi iau baia şi să mănînc, mă duceam\niarăşi sus, ca să stau de pază la căpătîiul fetei (pe mine mă\nchema adesea în aiurările ei, mă striga \"Allan-dadà\" şi, de cîte\nori veneam eu, se liniştea puţin), iar noaptea o petreceam cu\nMaitreyi, care mi se dădea nebună, înspăimîntată de tot ce se\npetrecea în jurul nostru, dorindu-mă tot mai sincer şi mai\nînsetată. Mă deşteptam dimineţile cu o oboseală cumplită şi\nnelămurită teamă. D-l Sen îşi amîna mereu operaţia la ochi, şi\nmedicii îi recomandaseră linişte deplină, iar tot ce se întîmpla în\ncasă şi tot ceea ce putea izbucni din ceas în ceas îi primejduia\nvederea. De aceea mă temeam să nu ne trădăm prea devreme,\ncăci Maitreyi venea la mine, noaptea, cînd ceilalţi încă nu\nadormiseră bine, iar în odaia lui Chabù îmi strîngea braţul, îşi\nrezema trupul de umărul meu, îmi săruta mîna, şi toate acestea\nputeau fi observate în orice moment. De altfel, Khokha ne\nsurprinsese îmbrăţişaţi de cîteva ori, iar Lilu şi Mantu bănuiau\nfoarte mult iubirea noastră, deşi nici pe departe faptul că eram\namanţi.\nMaitreyi avea totuşi cîteodată o purtare pe care nu o\nînţelegeam, care mă făcea să mă îndoiesc sălbatec şi să mă\nchinui. Pentru că suferise cîndva de biri-biri, i se umflau seara,\nimperceptibil, pulpele picioarelor, şi medicii îi recomandaseră\nmasagii în zilele de umezeală mare. Erau dimineţi cînd Lilu sau\nsurorile lui Khokha o masau pe tot trupul, goală, cu un soi de\noloi greţos, pe care apoi cu anevoie îl puteau spăla. Dar\ncîteodată, Maitreyi simţea dureri, şi trebuiau făcute imediat\nmasagii numai pe pulpe, şi pentru aceasta chema pe Khokha în\nodaia ei. Lucrul ăsta mă irita şi i l-am spus o dată Maitreyiei,\ndar ea mă privi uluită şi îmi răspunse că doar nu mă aşteptam\nsă mă cheme pe mine pentru un lucru atît de puţin plăcut, pe\ncare îl fac maseurii, pentru plată. Khokha nu era însă un\nprofesionist, era tînăr şi o făcea să rîdă, iar atingerea aceasta a\ntrupului ei cu mîinile lui negre şi pofticioase mă făcea să mă\ncutremur. O dată, pe seară, Maitreyei strigă din balconul\ninterior pe Khokha, apucată fiind de junghiuri (căci plouase\ndouă zile de-a rîndul) şi, pentru că el lipsea, îl chemă pe şofeur.\nAceasta mă făcu să-mi pierd minţile, şi eram ispitit să mă urc la\nea în odaie şi să-i spun ceva sălbatec, dar îmi fu ruşine de",
  "gîndul meu, deşi nu mi-a fost ruşine, cîteva minute după aceea,\ns-o spionez din grădină. Într-adevăr, nu se vedea încă aprinsă\nlumina în odaia ei, deşi ar fi putut s-o facă, din decenţă şi din\ndragoste pentru mine. Îmi închipuiam tot felul de scene\ndezgustătoare, îmi aminteam atîtea episoade din romanele\ncitite, în care şofeurii ajung amanţii femeilor de lume, atîtea\nreflecţii asupra necredinţei femeilor, asupra minciunei totale\ncare dospeşte în sufletul lor. O sumă de mici detalii, nebăgate în\nseamă, îmi podidiră atunci mintea. O dată, Mantu închisese\nuşa cu bara, în camera Maitreyiei, şi îi auzeam de jos cum se\nluptă şi zbiară, căci, chipurile, era o luptă corp la corp, dar cînd\nau ieşit, Mantu era roşu şi zăpăcit, iar Maitreyi palidă, cu părul\nzbătut pe umăr. (E adevărat că ea îmi spusese mai demult că\nMantu e scîrbos, că a vrut să o pipăie, şi ea l-a plesnit, că s-a\nplîns tatălui, dar, de cînd acesta era bolnav, Mantu ajunsese\nindispensabil casei şi nu putea fi dat afară. De asemenea, îmi\namintesc că Maitreyi îmi mai spusese că un alt unchi al ei, tot\nvăr al inginerului, încercase o dată să-i sărute sînii şi s-o\nîmbrăţişeze, dar atunci domnul Sen a intervenit îndată, şi acel\nbiet om îşi regretă şi acum gestul, căci a fost dat afară din\nslujba pe care o avea şi s-a retras în satul lui, unde duce o viaţă\nde cîine. Maitreyi nu se plîngea adesea de pasiunea aceasta\ncarnală, pe care o deşteaptă în bărbaţi, chiar apropiaţi ei prin\nsînge, şi care o face să sufere atît, căci ar fi dorit să exalte\naltceva în oameni decît o simplă poftă de posesiune.) Mi-au\ntrecut atunci prin faţa ochilor şi alte scene: Khokha, de pildă,\ncu care a întîrziat Maitreyi mult pe verandă, în întunerec, şi a\nvenit la masă turburată, iar băiatul nici n-a avut curajul să\napară, într-atît, credeam eu, era excitat. Şi toate amănuntele\nacestea mă chinuiau, şi mi se părea că toţi o doresc pe Maitreyi,\ncă ea se abandonează tuturor. De ce ne spionează şofeurul,\ndacă nu o doreşte, dacă nu speră că, într-o zi, să rişte tot şi să\nintre în camera ei, chit că ar fugi chiar în acea noapte, fără\nleafă? Îmi închipuiam lucruri cu desăvîrşire absurde şi\nsufeream cumplit, căci imaginaţia nu mă cruţa o clipă, ci îmi\nfilma cele mai chinuitoare amănunte. Eram incapabil să mă\nsmulg dîn această durere bolnăvicioasă de a vedea pe Maitreyi\nîn braţele altora.\nM-am întors în odaia mea abătut de moarte şi, în timpul\nmesei, mi-am ferit picioarele, ascunzîndu-le sub scaun. Am pus\nbara de lemn la uşă cînd m-am culcat, hotărît să nu deschid\nMaitreyiei, orice s-ar întîmpla. Eram deştept cînd a venit şi a\nîncercat uşa, dar m-am prefăcut că dorm şi că nu aud. A\nînceput să bată mai tare, apoi să mă cheme, tot mai puternic, în\ncele din urmă să zgîlţîie uşa. Mi-a fost teamă să nu audă cineva\nşi i-am deschis.\n― De ce nu mă laşi să, întru? izbucni Maitreyi cu faţa în\nlacrimi, palidă, tremurînd. Nu mai mă vrei?\nAm închis iar uşa şi, aşezîndu-ne amîndoi pe pat, eu",
  "ferindu-mă s-o îmbrăţişez, i-am spus cum m-am priceput\nsuferinţa mea. Şi-a încolăcit braţele pe umerii mei şi a început\nsă mă sărute, lacom, înfigîndu-şi în acelaşi timp unghiile în\ncarnea mea. Continuam să vorbesc, nesimţitor la căldura\ntrupului ei, spunîndu-i tot ce am suferit cînd am ştiut-o singură\ncu un bărbat străin, care-i masa pulpele. I-am arătat ce\nhidoasă este această abandonare în mîirale altuia.\n― Aş fi preferat să mă siluiască, vorbi deodată Maitreyi,\nizbucnind în plîns.\n― Cu tine, aşa cum eşti, senzuală şi inconştientă, i-ar fi fost\nfoarte uşor s-o facă, răspunsei eu, privind-o sălbatec. Tot îţi\nplacţie posesiunile acestea neverosimile, şi luirile acestea\nbarbare şi groteşti, în fond, extraordinar de ieftine, cu careţi-a\numplut capul bestia aceea bătrînă, careţi-a fost, chipurile,\nmaestru spiritual...\nMă ridicai de lîngă ea şi începui să mă plimb agitat prin\nodaie, spunîndu-i cruzimi şi jicnind-o cu fiecare cuvînt al meu.\nO uram cumplit în acele clipe, şi nu pentru că mă înşelase, ci\npentru că mă făcuse să cred orbeşte în dragostea şi puritatea ei,\nmă făcuse ridicul silindu-mă să dau tot ce aveam, să mă\ndescopăr în faţa ei, să îi asimilez dorurile şi voinţa; eram\nînnebunit la gîndul că renunţasem la mine pentru o fecioară\ncare mă înşeală cu primul-venit. Pentru că, deşi nu crezusem o\nclipă în realitatea \"înşelării\", mă sugestionasem vorbind şi\nsfîrşisem prin a vedea în toată atitudinea Maitreyiei o farsă.\nDacă ar fi fost o femeie albă, n-aş fi crezut toate acestea, pentru\ncă, deşi le cunoşteam substanţa lor inconsistentă şi capriciile\nlor nebuneşti, le ştiam totuşi animate de oarecare mîndrie, de\noarecare cumpănire, care le-ar fi împiedecat să se dea\nprimului-venit. Dar pe Maitreyi nu o înţelegeam, nu o puteam\nfixa într-un cadru bine stabilit de reacţiuni eventuale, şi mi se\npărea că, primitivă şi inconştientă cum era, s-ar fi putut dărui\noricui, fără să se gîndească o clipă la grozăvia acestui act, fără\nsă fie responsabilă. În acele clipe de gelozie transformată în ură\nuitam toată experienţa mea din ultimele şapte-opt. luni, uitam\ninocenţa aproape superstiţioasă a Maitreyiei şi le consideram\npe toate amăgiri. Atunci am înţeles că nimic nu durează în\nsuflet, că cea mai verificată încredere poate fi anulată de un\nsingur gest, că cele mai sincere posesiuni nu dovedesc\nniciodată nimic, căci şi sinceritatea poate fi repetată, cu altul,\ncu alţii, că, în sfîrşit, totul se uită sau se poate uita, căci\nfericirea şi încrederea adunată în atîtea luni de dragoste, în\natîtea nopţi petrecute împreună, pieriseră acum ca prin\nmiracol, şi nu supravieţuiseră în mine decît un întârîtat orgoliu\nmasculin şi o cumplită furie împotriva mea însumi.\nMaitreyi ascultase toate acestea cu o suferinţă care mă\nexaspera şi mai mult. Îşi muşca buzele pînă la sînge, mă privea\ncu ochii mari deschişi, ca şi cum nu s-ar fi dumirit dacă visează\nsau trăieşte această scenă aievea.",
  "― Dar ce-am spus, Dumnezeul meu, ce-am spus? izbucni ea\nîn cele din urmă.\n― Vorbeai de un viol, lămurii eu, încercînd să mă stăpînesc.\n― Dar de ce nu înţelegi? se lamentă ea, plîngînd. Te-ai\ndezgustat de mine într-atît, încît nu vrei nici să mă înţelegi. Nu\nte gîndeşti deloc la mine. Mi-ai spus odată că, dacă aş fi fost\nviolată şi zvîrlită afară din casă, tu m-ai iubi încă. Mă gîndeam\nce bine ar fi fost să se întîmple aşa. N-ar mai rămînea atunci\nnici o piedecă în calea unirii noastre. Allan, înţelege că noi nu\nvom putea fi uniţi şi vom muri aşa, cu păcatul nostru deasupra.\nNici dacă te vei converti tu, nu vor accepta să-mi fii soţ. Ei vor\naltceva, de ce nu-ţi aminteşti? Dar dacă cineva m-ar necinsti,\nvor trebui să mă arunce pe străzi, pentru că, altminteri, păcatul\nar cădea asupra casei întregi. Şi atunci aş putea fi soţia ta, voi fi\nşi eu creştină, pentru că pentru un creştin nu e păcat să fii\nnecinstită cu forţa, şi tu m-ai iubi şi atunci. Nu e aşa că mă vei\niubi mereu? Spune-mi, Allan, spune-mi că n-ai să mă uiţi. Ştii\nce mă aşteaptă, dacă mă uiţi...\nEram emoţionat, o mărturisesc, parcă m-aş fi deşteptat\ndintr-un coşmar; furia îmi trecuse, şi mă dureau vorbele pe\ncare i le spusesem. Aş fi vrut să-mi cer iertare, dar nu ştiam\ncum, mă stingherea orice gest pe care îl anticipam mental, orice\ngest de împăcare (mă vedeam căzut la picioarele ei, şi actul\nacesta mi se părea falş, ridicul, hidos; sau să-i apuc mîna, la\nînceput prieteneşte, apoi să i-o strîng mai călduros şi să i-o\nsărut? Nu-mi spunea nimic nici această încercare de apropiere,\nera mai mult un automatism, şi mi se părea că Maitreyi mi-ar\nsurprinde îndată jena cu care l-aş face.) Nu ştiam ce să iac şi o\npriveam numai, încercînd să pun toată căinţa şi toată\ndragostea mea în priviri. Dar Maitreyi avea ochii în lacrimi şi\nera prea rătăcită ca să vadă părerea mea de rău şi atunci se\nprăvăli ea la picioarele mele, înlănţuindu-mi genunchii şi\nîntrebîndu-mă dacă dragostea ei măoboseşte, dacă mi-e teamă\nde păcatul nostru şi alte asemenea întrebări, care acum, cînd\nscriu, mi se par stupide, dar atunci parcă ar fi fost purtate de\nfoc, într-atît de sufocante şi de chinuitoare le simţeam. Am\nluat-o în braţe, şi Maitreyi a simţit după strînsoarea mea şi\nvorbele fără şir pe care le spuneam că dragostea mă arde tot atît\nde nesăţios şi a ghicit cît sufăr din orbirea mea, din\nneînţelegerea mea. Ne-am ferit amîndoi să mai vorbim despre\ncăsătorie, pentru că începeam să înţeleg că lucrurile nu sunt\nchiar atît de simpla pe cît credeam eu la început, şi atunci\npreferam să evit gîndul acesta decît să rabd imaginea unei\nposibile şi eventuale despărţiri de Maitreyi.\nNi s-a părut la amîndoi că auzim paşi în dreptul ferestrei şi\nam tăcut, stingînd lampa. Dar apoi paşii s-au îndreptat spre\nverandă şi am auzit ciocănituri în uşa coridorului.\nÎnmărmuriserăm amîndoi de spaimă. Ciocăniturile au încetat\ncîteva minute, ca să revină la fereastra mea, oblonită. Am",
  "înţeles atunci că c Khokha, întors probabil tîrziu de la un\ncinematograf de cartier, şi m-am prefăcut că întîrzii să-i\ndeschid, ca să-i dau timp Maitreyi să ajungă sus, în odaia ei.\nKhokha mă întrebă în treacăt:\n― Vorbeai cu cineva?\n― Nu, răspunsei eu scurt, închizînd uşa.\nDar atunci auzii şi glasul d-nei Sen, sus, pe galeria paralelă\nodăii în care dormea Maitreyi.\nXII\nAm crezut că s-a aflat tot şi m-am zvîrcolit toată noaptea,\nfără să pot închide ochii. Spre dimineaţă, Maitreyi a venit iarăşi\nla mine, fără s-o simt, şi mi-a strecurat pe sub uşă un bilet,\n\"Mama nu ştie nimic. N-ai nici o grijă. Nu te trăda. Maitreyi.\"\nCînd l-am citit, mi se părea că sunt graţiat sau că mi se amînă\npedeapsa. I-am scris o lungă scrisoare Maitreyiei, în care îi\nspuneam că trebuie să mai contenim cu imprudentele noastre\nîntîlniri noaptea, acum, cînd toată lumea veghează şi pe\ninginer, şi pe Chabù. Adevărul era că nu ştiam nici eu cum o să\nse termine legătura aceasta a noastră. Maitreyi făcuse o sumă\nde aluzii d-nei Sen, pretextînd că eu m-am îndrăgostit de o\nprietenă a ei (pe care noi o poreclisem Anasuya încă pe cînd\nciteam şi comentam împreună Shakuntala) şi că nu ştiu cum să\nfac s-o cer în căsătorie; iar doamna Sen răspunsese că\nasemenea căsătorii, rezultate dintr-o simplă infatuare\nsentimentală, nu conduc decît la nenorociri pentru ambii soţi,\npentru că nimic durabil şi nimic fericit nu poate ieşi dintr-o\npasiune, cînd această pasiune n-a fost corectată de tradiţie,\nadică de familie, de oameni care cunosc ce înseamnă căsătoria\nşi dragostea, fapte mult mai grele decît ne închipuim noi,\ntinerii, căci a fi căsătorit nu înseamnă \"a culege flori împreună\",\nnici a se lăsa consumaţi de o pasiune efemeră şi amăgitoare.\nMărturisesc că m-am recunoscut pe de-a-ntregul în judecata\nd-nei Sen, căci n-aveam alt izvor decît pasiunea şi nu ne\ngîndisem decît la noi, iubindu-ne. Iar d-na Sen, discutînd\ncamuflata mea dragoste pentru Anasuya, spunea Maitreyiei că\no căsătorie nu se întemeiază niciodată pe dragoste, ci pe\nsacrificiu, pe renunţare, pe abandonarea desăvîrşită în voinţa\ndestinului. Era aceasta o concepţie pe care nici indianizarea\nmea cea mai sinceră nu o putea accepta. Dar ea mă făcuse să\nînţeleg cîte obstacole voi întîlni în ziua cînd mă voi hotărî să o\ncer pe Maitreyi de soţie. Mă gîndeam chiar dacă soluţia ei ―\nviolul ― n-ar fi mai eficace. Atunci se vor afla în faţa unui fapt\nîmplinit şi vor trebui să mi-o dea, căci nimeni altul nu ar fi",
  "luat-o. De-abia acum înţeleg cît de mult o iubeam pe Maitreyi,\ndacă mă gîndeam la asemenea soluţii fantastice.\nZilele s-au scurs aceleaşi, cu repetate spaime şi cu tot mai\nprimejdioase riscuri, pînă la faptul pe care îl voi povesti mai jos.\nUn singur eveniment a întrerupt şirul acesta de zile desperate şi\nfără memorie (căci, dacă n-aş avea jurnalul, nu mi-aş aminti\nnimic din acea vrerile, într-atît de viu şi de atent eram la cele ce\nse petreceau în jurul meu şi niciodată nu aveam răgaz să-mi\namintesc sau să meditez, să leg faptele unele de altele, să\nreactualizez anumite scene; aşa că acum trebuie să mă conduc\ndupă firul acelor foarte sumare însemnări, ca şi cum aş descifra\nviaţa altuia, căci memoria acelor zile şi nopţi de arzătoare\nagonie nu o mai am). Acel eveniment a fost ziua de naştere a\nMaitreyiei, la 10 septembrie. Inginerul aţinut să o\nsărbătorească cu tot fastul, deşi el era încă bolnav, iar Chabù\naproape inconştientă. Împlinea Maitreyi 17 ani, şi vîrsta asta\nare nu ştiu ce tîlc ascuns în India; în plus, volumul ei de\nversuri, Uddhitta, tipărit cu cîteva zile mai înainte, fusese primit\nde presa bengaleză ca o adevărată revelaţie, şi d-l Senţinea să\ninvite toată elita literelor şi artelor din Calcutta la această\nceremonie, pe care o voia transformată în tournoi artistic. Venea\ntot ce are mai de seamă Bengalul, în afară de Tagore, care se\nafla încă în Europa. Era aşteptat Chatterji, autorul lui\nSrikantha, şi dansatorul Uday Shankar, pe a cărui frumuseţe\nde zeu şi fascinant ritm eu fusesem multă vreme gelos, căci la\nun festival de al lui, în august, Maitreyi mă uitase cu\ndesăvîrşire şi-l privea rezemată cu braţele de balcon, robită,\nhalucinată. Cîteva zile după aceea nu vorbise decît de el şi\nţinuse numaidecît să-l cunoască, să \"înveţe\", spunea ea, \"taina\ndansului\". Tot atunci trebuia să vină şi redacţia revistei\nPrabuddha Bharatta, printre care Maitreyi număra numeroşi\nadmiratori, ca acel foarte original poet Acintyia, mult discutat\natunci, pentru că începuse să publice un roman asemănător lui\nUlysses al lui James Joyce şi-şi ridicase împotriva sa toată\npleiada de bătrini scriitori bengalezi.\nEu eram puţin intimidat de pregătirile care se făceau pentru\n10 septembrie. Ştiam că în ziua aceea Maitreyi îmi va aparţine\nmai puţin ca niciodată, căci era orgolioasă şi curtenitoare, şi va\nîncerca să seducă pe toţi musafirii. Îi cumpărasem şi eu cîteva\ncărţi în dar, şi am vrut să i le dau chiar în zorii acelei zile.\nNoaptea rămăsese la mine numai o jumătate de ceas, căci\nmuncise ca o roabă să deretice casa (scara era toată\nînvestmîntată cu covoare vechi, se puseseră vase cu flori\npretutindeni, se goliseră două încăperi de sus pentru primire,\naducîndu-se saltele şi şaluri care le transformară în două\nimense divanuri, pe, care trebuia să te urci cu picioarele goale\nca să-ţi poţi lua locul; femeile toate munciseră cumplit pentru\naceastă ceremonie, iar Maitreyi, care voia să decoreze covoarele\nde pe scară cu tablouri, scăpase jos o cadra cu un portret",
  "magnific al lui Tagore, dat chiar de poet cu o dedicaţie, şi faptul\nacesta a cutremurat-o, căci vedea în el un semn foarte rău, mai\nales că rama se făcuseţăndări şi pînza se crăpase).\nAm întîlnit-o în zori în bibliotecă, unde i-am adus cărţile,\nfiecare cu o dedicaţie inocentă, şi am îmbrăţişat-o urîndu-i o\nviaţă senină şi toată fericirea pe care o merită. Aveam lacrimi în\nochi spunîndu-i acele cîteva cuvinte banale. Mi s-a părut totuşi\ncă era oarecum absentă. S-a desprins din braţele mele mult mai\nuşor ca alteori.\nDupă-amiaza a fost pentru mine o nesfîrşită mascaradă.\nÎmbrăcasem costumul bengalez, de mătase, şi trebuia să\nîntreţin pe toţi acei oameni iluştri ca o adevărată gazdă, căci\ninginerul era imobilizat pe un jeţ în mijlocul odăii (singurul\nscaun de-acolo; toţi ceilalţi şedeau pe saltele), d-na Sen şi\ncelelalte femei aveau grijă de doamne, care stăteau în altă\nodaie, nevăzute, iar Mantu rămăsese jos, pe coridor, să\nservească de ghid musafirilor. Numai Maitreyi mai venea pe la\nnoi, ca să împartă volume din Uddhitta şi să aducă dulciurile.\nVedeam cum o sorb toţi din ochi (căci era admirabilă atunci,\npalidă şi blîndă, cu braţele goale ieşind dintr-o sari de mătase\nalbastră), cum o doresc, şi spectacolul acesta mi-era\ninsuportabil, pentru că nimeni de-acolo nu ştia că Maitreyi este\na mea şi numai a mea, şi poate că fiecare îşi crea mental o sumă\nde eventualităţi asupra ei. Cînd a venit frumosul Uday Shankar\n(e drept, mai puţin frumos văzut de aproape decît era pe scenă,\ndar, oricum, cel mai fascinant bărbat pe care l-am cunoscut,\ntocmai pentru că, alături de un trup viril şi elastic, avea o\nextraordinară supleţe în gesturi şi în priviri, o feminitate care\nnu te stingherea, o căldură şi o comunicativitate extraordinară),\nMaitreyi s-a îmbujorat toată şi l-a chemat să mănînce pe\nbalcon, pentru că atît se îmbulzeau în jurul lui vizitatorii, încît\nbietul Uday nu putea să înghită. Căutam să-mi ascund\nturburarea, pentru că ghiceam în dansatorul acesta magnific\nceva mai mult decît un bărbat seducător, ghiceam de-a dreptul\no magie, care ar fi făcut să-şi piardă minţile un oraş întreg, nu\nnumai o îndrăgostită zăpăcită cum era Maitreyi. Ştiam că lui nu\ni-ar fi putut rezista nimeni şi, dacă îl invidiam pentru aceasta,\nnu îl uram, căci mi-ar fi plăcut să descopăr în privirile Maitreyi\npreferinţa pentru el, ca să mă pot dezbăra şi eu de dragoste.\nŞtiam că în clipa cînd voi vedea cu certitudine o preferinţă,\ndragostea mea se va nărui fără nici o şovăire. Îmi spuneam că,\ndacă Maitreyi nu poate opune magiei lui Uday Shankar mistica\ndragostei noastre, nu merită decît să fie părăsită ca cea din\nurmă femeiuşcă.\nAm ieşit întîmplător pe coridor şi am văzut-o pe Maitreyi\nşezînd lîngă Uday, întrebîndu-l foarte sfioasă lucruri pe care nu\nle puteam auzi. M-a mirat cît de senin priveam spectacolul\nacesta. Peste cîteva minute mă întîlnesc cu Maitreyi pe scară, şi\nea îmi spune, strîngîndu-mi braţul pe furiş:",
  "― Am încercat să aflu de la Shankar cheia dansului, dar\nnu-mi poate spune nimic. E un mare prost. Nu înţelege ritmul\nşi vorbeşte ca din cărţi. Mai bine nu-l invitam. Pe scenă era ca\nun Dumnezeu, dar cînd l-am rugat să-mi vorbească, a bîlbîit\nprostii, ca un simplu meseriaş... Cum de nu l-a făcut înţelept\ndansul?\nNu ştiam cum să-i mulţumesc pentru aceste cîteva cuvinte.\nEa mă îndreptă în bibliotecă şi-mi spuse, aprinsă,\nmîngîindu-mi mîna:\n― Mi-eşti drag, Allan, mi-eşti din ce în ce mai drag...\nMă pregăteam s-o strîng în braţe, cînd am auzit oarecare\nlarmă sus, d-na Sen strigînd pe Maitreyi şi alte glasuri de femei\nalarmate. Am alergat amîndoi cu o inexplicabilă spaimă în\nsuflete, parcă am fi presimţit o nenorocire. Am găsit pe Chabù\nzbătîndu-se să sară peste balcon, în stradă, şi cîteva femei\nîncercînd s-oţină în braţe. Biata fată fusese lăsată aproape\nsingură, în această zi în care nimeni nu-şi mai ştia unde e\ncapul, şi atunci ea se îmbrăcase cu cea mai frumoasă sari pe\ncare o avea (de obicei umbla îmbrăcată în rochiţe scurte,\neuropeneşti şi. cînd punea sari, părea mult mai înaintată în ani)\nşi voise să asiste şi ea la sărbătoare. Cînd ieşise pe coridor, a\nvăzut lume prea multă şi s-a speriat. Atunci s-a dus în balcon,\nunde stătuse Shankar cu puţine minute în urmă şi, de acolo, a\nînceput să contemple \"calea\" şi să cînte, după obiceiul ei. Au\nobservat-o două invitate, în clipa cînd voia să încalece\nbalustrada, şi au sărit s-o prindă. S-a zbătut mult, şi toată\nlumea se înghesuise pe coridor (inginerul îşi pierduse iarăşi\ncumpătul şi-şi certa brutal nevasta). A trebuit s-o iau în braţe şi\ns-o duc ca pe un copil în odaia ei, căci pe mine m-a recunoscut\nnumaidecît şi s-a lipit da pieptul meu, plîngînd, strigîndu-mă;\n― Allan-dadà, Allan-dadà .\nCînd am aşezat-o pe patul ei, m-a întrebat, posomorîndu-se\ndeodată:\n― Vor s-o vîndă pe Maitreyi?\nA doua zi, toţi erau obosiţi de marea ceremonie care costase\naproape cinci sute de rupii şi atîta trudă, Seţinuseră\ndiscursuri, fusese masă îmbelşugată pe terasă, şi Maitreyi\nprimise numeroase cadouri, mai ales cărţi. Numai în dimineaţa\nzilei de naştere, cineva trimisese un buchet imens de flori, cu\nun plic, şi, cînd Maitreyi a văzut scrisul, s-a turburat toată şi a\ncetit repede scrisoarea, te-mîndu-se neîncetat să nu o\nsurprindă cineva. Auzind paşi pe scară, a intrat repede în odaia\nmea şi mi-a dat scrisoarea:\n― Ascunde-o în birou şi vezi să n-o ia nimeni. Am săţi-o cer\nmai tîrziu, îmi spuse ea, roşie.\nMărturisesc că nu înţelegeam nimic, dar nici nu bănuiam",
  "ceva rău, pentru că, altminteri, nu mi-ar fi dat să-i păstrez o\nscrisoare pe care, deşi scrisă în bengaleză, o puteam descifra\nsau puteam ruga pe un prieten indian să mi-o traducă precis.\nPăstrez şi acum acea scrisoare, deşi nu m-am încumetat încă\ns-o citesc. Mă gîndesc adesea ce adorator i-a trimis atunci\nflorile, şi de ce a minţit Maitreyi, spunînd că primise buchetul\nde la o prietenă de şcoală care nu putuse veni...\nAu urmat apoi aceleaşi zile şi aceleaşi nopţi de foarte puţină\ndurată, e drept, căci numai la o săptămînă după ziua de naştere\na Maitreyiei s-a întîmplat faptul pentru care am început eu a\nscrie acest caiet. Ar trebui să povestesc mai pe larg aceste\nultime zile, dar nu-mi amintesc mai nimic, iar jurnalul ― care\nnu prevedea o schimbare atît de apropiată ― nu păstrează decît\nscheletul unei vieţi pe care acum nu o mai pot intui şi nu o mai\npot evoca. Mai tîrziu, şi chiar în timpul cînd am scris această\npovestire, m-am gîndit asupra destinului meu de a nu ghici\nniciodată viitorul, de a nu prevedea niciodată nimic dincolo de\nfaptele de fiecare zi. Cine ar fi crezut că, pe nesimţite, schimbări\natît de mari se pot împlini...\nMergeam în fiecare seară la Lacuri şi, cîteodată, o luam şi pe\nChabù. Inginerul a fost acela care ne-a convins că şi eu, şi.\nMaitreyi trebuie să ne odihnim, serile, de viaţa agitată pe care o\ndusesem în ultimele săptămîni, îngrijind bolnavi. E drept că\nMaitreyi începuse să slăbească, iar Chabù, care se liniştise\ndeodată după criza din 10 septembrie, avea şi ea nvoie de\nplimbări în aer liber, după atîta timp petrecut închisă într-o\nsingură cameră. Şi plecam astfel în fiecare amurg, ca să ne în-\ntoarcem la nouă sau zece noaptea. Chabù nu vorbea aproape\nnimic şi sta de obicei pe bancă sau la marginea apei, privind,\ncîntînd uşor, lăcrămînd. Noi doi rămîneam aproape de ea şi ne\nvorbeam mult, ne îmbrăţişam în ascuns, ne căutam mîinile,\nfăceam planuri. Maitreyi îmi spunea mereu, ca un leitmotiv care\no obseda:\n― Într-o zi ai să mă iei de aici, şi am să merg în lume, ai\nsă-mi arăţi şi mie lumea...\nÎncepuse să se gîndească serios la fugă, mai ales că eu îi\nmărturisisem că am economii importante la bancă, deoarece\ndin leafa mea de 400 de rupii nu cheltuiam aproape nimic de\ncînd venisem la Bhowanipore.\nÎntr-o seară (era 16 septembrie), lui Chabù i-a fost rău pe\ncînd privea lacul, şi am luat-o în braţe ca s-o întind pe-o bancă.\nAcolo ne-am aşezat, Maitreyi şi cu mine, aproape de ea, şi o\nmîngîiam pe cap, îi vorbeam frumos, încercam s-o fac să rîdă,\ncăci Chabù, în acele ultime zile, rîdea de toate nimicurile, şi\nasta îi făcea bine, spuneau doctorii.\n― De ce nu iubeşti pe dadà? se adresă ea deodată către\nMaitreyi.\nNouă ne-a venit să rîdem, pentru că Chabù vorbea adesea\nprostii şi nu ne temeam de ea.",
  "― Ba îl iubesc foarte mult, răspunse Maitreyi, zîmbind.\n― Dacă îl iubeşti, sărută-l, ceru Chabù.\nMaitreyi începu să rîdă mai tare şi-i spuse ră vorbeşte\nprostii şi că o fată cuminte ca ea nu trebuie să vorbească\nprostii.\n― Dragostea nu e prostie, spuse Chabù, foarte serioasă.\nHaide, sărută-l. Uite, eu îl sărut.\nÎntr-adevăr, se ridică de pe bancă şi mă sărută pe obraz, şi\natunci, tot rîzînd, Maitreyi mă sărută pe celălalt obraz.\n― Eşti mulţumită acum? o întrebă.\n― Tu trebuia să-l săruţi pe gură, răspunse Chabù.\n― Haide, stăpîneşte-te, făcu Maitreyi roşind.\nDar eu eram fericit că această soră mai mică a mea\n(într-adevăr, o iubeam foarte mult pe Chabù) a înţeles\ndragostea noastră, şi îi spuneam Maitreyiei să mă sărute. Cum\nea nu voia, eu mi-am strecurat mîna spre sînul ei, pe sub şal, şi\nmi-am oprit palma adunată mîngîietor pe sînul stîng, apăsînd\nca să-i simt inima şi în acelaşi timp s-o silesc să mă sărute.\n(Maitreyi nu putea suporta mîngîierea aceasta fără ca să-mi\ncadă imediat în braţe.) Din întîmplare, Chabù a vrut să pună şi\nea mîna pe pieptul Maitreyiei, ca s-o roage să mă sărute. Şi a\nîntîlnit acolo mîna mea, pe care mi-am retras-o cît am putut\nmai repede, dar nu înainte do a atrage atenţia lui Chabù. Ea\nîncepu să rîdă.\n― Ai văzut că dadà îşiţine mîna la pieptul tău? izbucni\nChabù biruitoare.\n― Nu vorbi prostii, se răsti Maitreyi. Era mîna mea.\n― Parcă eu nu ştiu, parcă eu n-am simţit inelul lui dadà...\nM-a înfiorat puţin precizarea aceasta, dar cum ştiam că\nChabùvorbeşte multe lucruri fără şir, nu m-am temut de\nconsecinţele ei. De sărutat pe gură, Maitreyi nu m-a sărutat, şi\nîn curînd a trebuit să ne întoarcem la maşină. căci se înnoptase\nbine. Pînă acasă am uitat întîmplarea. În noaptea aceea,\nMaitreyi nu a venit la mine. Din prudenţă, îmi mărturisi ea a\ndoua zi. Nu-mi amintesc cum am petrecut timpul pînă aproape\nde ora şase, cînd m-am îmbrăcat în costumul meu bengalez,\naşteptînd să plecăm cu maşina. Dar nu venea nimeni să mă\nanunţe. Puţin enervat, am întrebat şofeurul dacă nu mergem în\nseara aceasta la Lacuri, şi el îmi răspunse (mi se păruse mie\nsau fusese, într-adevăr, obraznic?) că a primit ordin să ducă\nmaşina la garaj. Peste cîteva minute întîlnii pe Lilu pe coridor.\nÎmi spuse că d-na Sen nu mai lasă nici pe Maitreyi, nici pe\nChabù să iasă la Lacuri. Toate acestea mi se păreau foarte\nturburi; şi mă înciuda misterul, mi se părea că mi se ascunde\nun adevăr de care am absolută şi neîntîrziată nevoie. Am\nîncercat s-o întîlnesc pe Maitreyi, fără să izbutesc, şi atunci am\nrămas în odaia mea, muncit de gînduri. (Ciudat, nu-mi era\nteamă; doream numai să ştiu precis ce s-a întîmplat, de ce\ndăduse d-na Sen ordin şofeurului să ducă maşina la garaj şi de",
  "ce nu puteam vedea pe Maitreyi.)\nLa masă, cînd m-a chemat servitorul (de obicei mă anunţa\ncineva al casei), am găsit pe doamna Sen şi pe Maitreyi. Nu\nvorbeau. Voiam să par neturburat şi cred că am izbutit de\nminune. D-na Sen îmi căuta ochii, şi eu nu mi-i feream. Mă\nminunau privirile ei drepte, scrutătoare, încercînd parcă să\npătrundă în adevăratul meu suflet; faţa căpătase o concentrare\nciudată, cu un zîmbet batjocoritor înverşunîndu-i buzele\nînroşite, ca totdeauna, de pan. Mă servea tăcută, politicoasă, şi\napoi se aşeza iarăşi cu coatele pe masă şi mă privea. Se întreba,\npoate, cum am izbutit s-o înşel atîta vreme, cum am păcălit-o\ncu puritatea şi respectul meu. Ghiceam în prezenţa ei ostilă şi\nironică o necurmată întrebare: am putut fi eu oare aşa? Nu ştiu\nce fel de \"aşa\" ştia d-na Sen, dar simţeam întrebarea şi de aceea\ncăutam să par cît mai degajat, vorbeam, o priveam în ochi,\nîntrebam cum îi mai merge d-lui Sen, de ce nu vin şi ceilalţi la\nmasă, ca şi cum nimic nu s-ar fi întîmplat. Maitreyi îmi strîngea\npicioarele să mi le frîngă. Îşi punea toată pasiunea ei ultimă şi\ntoată spaima ei în această încleştare a pulpelor. Voia să mă\nmîngîie mai dulce ca niciodată, şi simţeam talpa ei caldă\natingîndu-mi încet, blînd, alinător, pulpa; parcă ar fi vrut să mă\nconsoleze, să mă întărească în această primejdie, pe care eu o\nghiceam, dar nu o cunoşteam. Apoi îmi prindea piciorul între\npulpele ei şi-l strîngea ca într-o îmbrăţişare de pe urmă, ca şi\ncum s-ar fi străduit să-mi comunice o căldură şi o pasiune pe\ncare să nu le uit cînd voi rămîne despărţit de ea, departe. Pe\nd-na Sen a chemat-o cineva sus, şi, îndată ce-am rămas\nsinguri, Maitreyi mi-a şoptit muşcîndu-şi buzele ca să-şi\nstăpînească emoţia:\n― Chabù a spus tot mamei, dar eu am tăgăduit. Să n-ai nici\no teamă, rămîn a ta. Dacă te întreabă, să nu mărturiseşti nimic,\naltminteri, cine ştie...\nAu podidit-o lacrimile şi a vrut să-mi apuce braţul, după\nobiceiul ei, dar se cobora d-na Sen pe scară, şi atunci mi-a\nşoptit printre dinţi:\n― Vino mîine înainte de zori în bibliotecă...\nAcestea au fost ultimele cuvinte pe care mi le-a spus\nMaitreyi, căci doamna Sen a luat-o sus, eu m-am dus în\ncamera mea extrem de abătut, zăpăcit şi aproape incapabil să\nînţeleg ce s-ar putea întîmpla a doua zi.\nN-am putut dormi deloc, ci fumam pipă după pipă, în jeţul\nlarg şi odihnitor, aşteptînd zorile. Băteau unul după altul\nceasurile în noapte, şi eu evocam cu fiecare din ele venirea\nMaitreyiei în acea odaie şi aproape că nu-mi venea să cred că ar\nfi posibil să n-o mai văd aici, lîngă mine, gata să se dezbrace de\nîndată ce eu închideam ferestrele, gata să mă îmbrăţişeze şi să\nplîngă. Mă gîndeam că nu e posibil ca numai d'upă două-trei\nsăptămîni de dragoste, Maitreyi să-mi fie luată. Cum stam\nsingur, în întunerec, o revedeam în toate colţurile, în toate",
  "atitudinile ei de îndrăgostită, uitam toate chinurile pe care le\nîndurasem din pricina ei, toate îndoielile, şi simţeam cum\ncreşte în mine, fără hotare, o dragoste pe care Maitreyi\nniciodată n-o bănuise. Aşteptam zorile ca să-i pot spune că o\nsimplă despărţire de o noapte şi ameninţarea dragostei noastre\nîmi revelase adevărata iubire şi numai acum am înţeles cît îmi\nera de dragă, acum, cînd mă temeam că o pot pierde. Aproape\ncă am plîns, acolo, singur, gîndindu-mă că aş putea-o pierde;\nnumai gîndul că n-am s-o pot avea din nou alături de mine mă\nînfiora şi îmi întuneca mintea. Nu credeam că aş fi putut\nsupravieţui sănătos unei despărţiri de Maitreyi. Dacă atît timp\ncît o ştiam a mea, de nimeni stingherit să-i vorbesc şi să mi-o\napropii cînd vream, o iubeam, apoi acum, cînd eram despărţiţi\nprin nu ştiu ce primejdie, dragostea crescuse pînă la sufocare şi\nsimţeam că înnebunesc aşteptînd ceasul cînd am s-o pot vedea\nşi strînge din nou în braţe.\nÎn timpul nopţii am ieşit de mai multe ori în curte, să\nspionez, şi vedeam mereu lumină în camera inginerului,\nauzeam acolo glasuri, cîteodată un scîncet, pe care nu-l\nghiceam al cui poate să fie (Maitreyi, Chabù, sora lui Khokha?).\nToate acestea mă alarmau nespus. Mă întorceam iarăşi în jeţul\nmeu şi mă trudeam să înţeleg ce pot să însemne vorbele\nMaitreyiei: \"Chabù a spus tot...\". Ce ar fi putut spune Chabù în\nnebunia ei? Tot ce-a putut vedea şi înţelege ea? Mă gîndeam că\npoate a surprins-o vreodată pe Maitreyi venind sau plecînd din\nodaia ei, dar am aflat mai tîrziu că cele ce spusese ea au fost\nlucruri mai puţin grave. În ziua aceea, d-na Sen o spăla pe cap,\nşi Chabù plîngea mereu. A întrebat-o de ce plînge şi a răspuns\ncă pe ea nu o iubeşte nimeni, iar pe Maitreyi toată lumea. Toată\nlumea a venit de ziua ei, aducîndu-i daruri. Şi mai ales eu o\niubesc mult pe Maitreyi. \"De unde ştii?\" a întrebat-o d-na Sen,\nîn glumă. \"Allan dadà o sărută şiţine mîna la pieptul ei, iar pe\nmine nu mă sărută nimeni...\" Suferea şi plîngea atît de sincer,\nîn-cît d-na Sen a întrebat-o de mai multe ori, şi Chabù a\nmărturisit tot ce-a văzut: cum stăm noi doi împreună şi rîdeam,\nşi ne sărutam, şi ne strîngeam în braţe la Lacuri (iar eu, care\ncredeam că Chabù nu observă nimic.) D-na Sen a chemat\nîndată pe Maitreyi şi a întrebat-o dacă e adevărat cele spuse de\nChabù. Apoi a poruncit şoferului să ducă maşina în garaj şi a\nluat-o pe Maitreyi sus, pe terasă, a pus-o să jure pe strămoşi şi\npe zei şi a început s-o descoase, ameninţînd-o. Maitreyi a\ntăgăduit totul, recunoscînd numai că m-a sărutat de cîteva ori\nîn glumă, iar eu am sărutat-o pe frunte, dar altceva nu s-a\nîntîmplat. Şi a rugat-o în genunchi să nu mai spună nimic\ninginerului, căci am să sufăr eu, şi eu nu sunt vinovat. Dacă i\nse cere, Maitreyi nu mă va mai vedea niciodată, căci numai ea a\nfost aceea care a păcătuit. (Se gîndea, am aflat mai tîrziu, că\nîntre timp va putea fugi cu mine. Îi era teamă numai de d. Sen,\ncare ar fi putut-o închide în camera ei sau mărita în cîteva zile,",
  "înainte ca ea să aibă timp să mă vadă şi să poată aranja fuga. În\nnoaptea aceea au încuiat-o în odaia d-nei Sen, iar d-na Sen a\nspus totul inginerului, stînd pînă tîrziu la sfat despre cele ce\ntrebuie să facă, aşa fel încît nimic să nu se afle de către vecini,\ncăci atunci blestemul va cădea asupra întregii familii...\nToate acestea le-am ştiut numai a doua sau a treia zi, de la\nKhokha, dar în noaptea aceea bănuiam lucruri mult mai grave,\nbănuiam că Chabà a surprins-o într-o noapte şi a spus aceasta\nd-nei Sen. Înainte de patru dimineaţa m-am dus în bibliotecă,\ns-o aştept pe Maitreyi cu veşti. Am stat acolo pînă ce s-a\nluminat bine, ascuns după rafturi, dar Maitreyi n-a venit, şi nici\nsora lui Khokha, sau Lilu, prin care ar fi putut să-mi trimeată\nun bilet scris. La şapte s-a coborît d-na Sen jos să pregătească\nceaiul şi a trebuit să mă strecor cu multă grijă în odaia mea, ca\nsă nu fiu observat.\nAşteptam tocmai să mă cheme la ceai, cînd inginerul intră\nla mine în odaie, cu ochelarii negri ascunzîndu-i bine privirile,\npuţin tremurînd de slăbiciune, şi începu oarecum emoţionat,\ndar prieteneşte:\n― Dragă Allan, m-am hotărît să-mi fac operaţia aceea de\nochi, pe care mi-o cer de atîta timp doctorii. Va trebui să stau la\nsanatoriu probabil vreo două-trei luni şi atunci m-am gîndit să\ntrimit familia la Midnapur, la nişte rude de ale mele. Şi pentru\ncă şi d-ta eşti puţin obosit, ai face bine să te recreezi undeva în\nmunţi.\n― Cînd trebuie să plec? articulai eu cu un calm care mă\nmira. (De altfel, nu-mi dădeam încă bine seama ce se petrece cu\nmine şi am savîrşit, în acea zi, o sumă de lu-cruri fără sa-mi\ndau seama de ele.)\n― Chiar astăzi, căci după masă eu mă duc la sanatoriu,\nvorbi inginerul, observîndu-mă la adăpostul sprîncenelor\nnegre.\n― Bine, dar nu am unde să mă duc, trebuie să-mi găsesc\ncasă, trebuie să-mi iau lucrurile acestea...\nGăsii putere să mă împotrivesc, deşi tot sîngele parcă mi se\nscursese din vine, şi arătai nevolnic acele cîteva lucruri pe care\nle aveam: un pat, un şifonier, biblioteca, două cufere, masa de\nscris. Inginerul zîmbi foarte politicos.\n― Un băiat energic ca d-ta iese întotdeauna din încurcătură.\nDacă pleci chiar acum, găseşti casă pînă la unu. Khokha îţi va\naduce lucrurile după-amiază cu un camion. Poate ai să\nlocuieşti cu unul din prietenii d-tale pînă cînd vei pleca la\nmunte, şi apoi ai să te aranjezi mai bine...\nTremuram tot cînd s-a ridicat să plece. Eu m-am îndreptat\ninstinctiv către şifonier, să-mi iau casca şi să plec îndată, dar\nd-na Sen, care stătuse pe coridor şi ascultase tot, intră în odaie\nşi-mi spuse zîmbind:\n― Nu poţi pleca de aici pînă nu mănînci...\n― Nu mai pot mînca nimic, spusei eu stins.",
  "― Am să te rog eu şi ai să mănînci, continuă d-na Sen pe\nacelaşi ton. Ceaiul e gata.\n― La ce bun, acum? întrebai eu tot mai stins. (Simţeam că\naş putea să mă prăvălesc din clipă în clipă, căci ştiam că plec şi\nnu o văzusem încă pe Maitreyi, şi nu ştiam ce face ea acolo sus.)\nInginerul plecă, şi izbucnii în plîns nebuneşte,\nsmulgîndu-mi părul, muşcîndu-mi pumnii. Mă întinsei în fo-\ntoliu sfîrşit, aproape sufocat de o durere pe care nu ştiam pe ce\nnume să-i spun, căci nu mai era nici dragoste, nici suferinţă, ci\nun sentiment de totală năruire, ca şi cum m-aş fi trezit deodată\nsingur într-un cimitir, fără nimeni lîngă mine căruia să mă\nplîng, de la care să aştept mîngîîere. Parcă fusesem rupt în zece\nbucăţi, căci îmi simţeam trupul numai o rană, sufletul risipit,\nnu mai aveam nici voinţă, nici putere să mă dezmeticesc o clipă.\nIntră Lilu, în lacrămi şi ea, şi îmi întinse repede un petec de\nhîrtie. \"Nu mă lasă să te văd. Nu-ţi zadarnici viaţa, nu te lăsa\nînfrînt. Pleacă în lume şi arată tuturor curăţenia ta.Fii om şi ai\nsă afli de mine în curînd. Maitreyi.\" Era un scris împleticit,\nîntr-o englezească improvizată, cu pete de cerneală. Ascunsei\nrepede hîrtia în palmă, căci venea d-na Sen, cu servitorul,\naducîndu-mi ceaiul.\n― Nu pot mînca, nu pot mînca nimic, spusei eu, plîngînd.\n― Te rog eu să iei o ceaşcă de ceai, vorbi blînd d-na Sen.\nAm crezut că întrevăd în glasul ei milă şi puţină înţelegere\nşi, amintindu-mi cît de bună fusese cu mine, cît de mult mă\niubise şi mă chema fiul ei, căci atîta dorise să aibă un fiu,\nalături de cele două fete, nu m-am mai putut stăpîni şi am\ncăzut la picioarele ei, îmbrăţişîndu-i-le, plîngînd.\n― Iartă-mă, mamă, nu mă lăsa să plec de aici! izbucnii eu,\niartă-mă, iartă-mă...\nLilu plîngea rezemată de uşă. D-na Sen n-a făcut o singură\nmişcare de mîngîiere, ci a rămas dreaptă şi zîmbitoare cît timp\neu m-am zbătut la picioarele ei. Am simţit gheaţa aceasta şi\nm-am ridicat, ştergîndu-mi ochii, suspinînd.\n― Ia-ţi ceaiul, vorbi.\nAm pus mîna pe ceaşcă, dar m-a înăbuşit un hohot şi\nmi-am ascuns faţa cu braţul. Lilu n-a mai putut răbda şi a fugit\npe coridor, plîngînd. D-na Sen a rămas tot acolo, lîngă uşă,\nprivindu-mă cu acelaşi surîs îngheţat, puţin batjocoritor,\nîndemnîndu-mă:\n― Ia-ţi ceaiul...\nAm curăţit ca prin somn o banană şi am sorbit din ceaşca în\ncare se răcise ceaiul. Îmi contenise plînsul deodată şi suspinam\nnumai. Cînd m-a văzut că mi-am sfîrşit ceaşca, d-na Sen a ieşit\npe coridor şi a chemat servitorul să ridice tava.\n― Pot vedea copiii înainte de a pleca? mă rugai eu cerşind.\nD-l Sen intră chiar atunci şi-mi spuse:\n― Maitreyi e puţin bolnavă, nu se poate da jos din camera ei.\nApoi, adresîndu-se către doamna Sen:",
  "― Cheamă pe Chabù.\nCum ieşi d-na Sen din odaie, inginerul îmi întinse un plic\nînchis şi-mi spuse:\n― Să citeşti asta numai după ce părăseşti casa mea. Şi dacă\nvrei să-mi mulţumeşti pentru binele pe careţi l-am făcut, aici,\nîn India, respectă cele ce te rog eu...\nPlecă înainte ca eu să am timp să mai spun o vorbă. Luai\nplicul cu un tremur de slăbiciune şi-l vîrîi automat în buzunar.\nCînd o văzui pe Chabù, o cuprinsei numai-decît în braţe şi\nîncepui s-o leagăn plîngînd.\n― Ce-ai făcut, Chabù, ce-ai făcut?\nBiata fată nu înţelegea nimic, dar văzîndu-mă plîngînd,\nîncepu şi ea să plîngă şi să mă sărute pe obraz, căci eu îmi\naplecasem capul către trupul ei plăpînd şi o legănam aşa, în\nneştire.\n― Ce-ai făcut, Chabù? atît îi puteam spune.\n― Dar eu ce ştiam? întrebă ea, încercînd parcă să se\ntrezească. De ce plîngi, dadà? Tu de ce plîngi?\nAm lăsat-o din braţe ca să-mi şterg faţa. De altfel, d-l şi d-na\nSen veniseră din nou şi şedeau în uşă, amîndoi de gheaţă,\nparcă mi-ar fi spus: \"Haide, e timpul să pleci\"...\nAm sărutat-o încă o dată pe Chabù pe amîndoi obrajii, apoi,\nvenindu-mi în fire, mi-am luat casca, am îngenuncheat în faţa\ndoamnei şi domnului Sen, punîndu-mi palmele pe piciorul lor\ndrept ― cel mai vulnerabil salut pe care îl ştiam eu ― şi am\nplecat.\n― Good-bye, Allan, îmi spuse inginerul, întinzîndu-mi mîna.\nDar eu mă prefăcui că nu văd şi trecui înainte, pe coridor.\nChabù alergă după mine, hohotind.\n― Unde pleci, dadà? Unde pleacă Allan-dadà? întrebă pe\nmaică-sa.\n― Dadà e bolnav şi se duce să se vindece, îi spuse d-na Sen\nîntr-o, bengaleză şoptită, apucînd-o în braţe, ca să nu iasă în\nstradă după mine.\nCînd am coborît treptele verandei, mi-am ridicat ochii spre\nbalconul cu glicine şi am văzut o clipă pe Maitrey.\nAtunci m-am auzit strigat, unţipăt scurt şi înspăimîntat, şi\nam zărit-o cum cade lată în balcon. Am vrut să mă întorc, dar\nm-am întîlnit cu inginerul pe coridor.\n― Ai uitat ceva, Allan? mă întrebă el, bănuitor.\n― Nimic, sir, n-am uitat nimic...\nAm plecat repede. M-am suit în cea dinţii maşină şi am dat\nadresa lui Harold. Cînd porneam, am încercat să mai privesc\nîncă o dată casa din Bhowanipore, dar mi s-au înlăcrămat\nochii, maşina a virat, şi n-am mai văzut nimic.\nM-am trezit cînd maşina tocmai ocolea către Park Street.\nAm desfăcut plicul lui Sen şi am cetit, cu inima strînsă, cele\nce-mi scria el, în englezeşte, fără cuvîntul de început, pe o coală\ncare purta în colţul de sus cuvintele \"strict confidenţial\"",
  "subliniate.\n\"Dumneata eşti străin, şi eu nu te cunosc. Dar, dacă eşti\ncapabil să consideri ceva sacru în viaţa d-tale, te rog să nu mai\nintri în casa mea, nici să încerci să vezi sau să scrii vreunui\nmembru al familiei mele. Dacă vrei să mă vezi personal,\ncaută-mă la birou, şi, dacă ai vrea vreodată să-mi scrii, scrie-mi\nnumai acele fapte pe care un necunoscut le poate scrie unui\nnecunoscut sau un funcţionar superiorului său. Te rog să nu\npomeneşti de această notă nimănui şi rupe-o după ce o vei ceti.\nRaţiunea acestei purtări trebuie să-ţi fie evidentă, dacăţi-a mai\nrămas cît de puţină minte în nebunia d-tale. Îţi cunoşti\ningratitudinea şi ofensa pe care mi-ai adus-o!\nNarendra Sen\nP.S. Te rog nu fii inoportun, încercînd să te explici şi\nadăogînd astfel alte minciuni la depravatul d-tale caracter.\"\nXIII\nNu l-am găsit pe Harold acasă, dar gazda mi-a descuiat\ncamera şi m-a lăsat să intru şi să mă trîntesc pe pat, cu faţa în\nsus, sub ventilator. Biata d-nă Ribeiro nu ştia cum să se poarte\ncu mine şi cum să mă întrebe.\n― Nu mi s-a întîmplat nici o nenorocire, mrs. Ribeiro; o\nasiguram eu. Trebuie să fie operat astăzi inginerul Sen,\npatronul meu, şi asta mă nelinişteşte.\nNu voiam să mă trădez, nu voiam să spun nici lui Harold\npricina pentru care plecasem din Bhowanipore. M-ar fi\ndezgustat cumplit bîrfeala lor, căci nu mă îndoiam că Harold ar\nfi repetat tuturor \"prietenilor\" eurasieni întîmplarea mea, şi\nfetele ar fi încercat să mă consoleze cu veşnicele lor stupidităţi\nsentimentale, îndemnîndu-mă sâ beau şi să fac dragoste, iar eu\neram incapabil să primesc orice consolare, fie ea cît de brutală.\nMi se părea că nu am voie nici să menţionez numele Maitreyiei\nîn mijlocul lor. Eram însă atît de năuc, atît de desăvîrşit mă\npredam durerii, încît nu mă gîndeam la nimic precis, ci\nîncercam numai să intuiesc, să simt concret despărţirea mea de\nMaitreyi. Nu izbuteam; tresăream speriat de cîte ori revedeam\nimaginea ei ultimă, trupul ei căzut în balcon, şi o alungam. Nu\nştiam pe ce să-mi fixez gîndul şi alegeam cîteva scene\nmîngîietoare pentru mine (coroniţa de iasomie, biblioteca,\nChandernagorul), pe care le contemplam liniştindu-mă, dar",
  "îndată filmul se desfăşura către final, revedeam pe d-na Sen la\nmasă, privindu-mă rău, sau pe d-l Sen spunîndu-mi: \"Dacă vrei\nsă-mi mulţumeşti pentru binele...\", şi aceasta îmi amintea\niarăşi, tot atît de acut şi de sfîşietor, despărţirea mea de\nMaitreyi, şi trebuia să închid ochii, să mă mişc în pat, să oftez\nadînc, ca să alung gîndurile.\nD-na Ribeiro, după ce lipsise vreun ceas, prinsă de treburile\ncasei, intră iar în cameră, întrebîndu-mă ce doresc să beau; un\nceai, whisky sau bere? Refuzai cu un gest atît de obosit, încît\nbătrîna se apropie de patul meu, serios îngrijorată.\n― Dar d-ta eşti bolnav, Allan, îmi spuse.\n― Nu ştiu ce e cu mine, mă prefăcui eu. Am fost extenuat în\nultimele luni, căci nu m-am dus nicăieri în vara aceasta, şi\nnenorocirea inginerului m-a mişcat profund. Vreau să plec din\nCalcutta pentru cîtva timp... D-ta mai ai vreo cameră liberă,\nd-nă Ribeiro?\nCînd a auzit de cameră liberă, gazda s-a turburat toată de\nfericire, m-a îndemnat să văd odaia de alături de Harold, m-a\nîntrebat de ce nu mai rămîn în Bhowanipore, apoi, văzînd că\ncercetările acestea mă obosesc, a schimbat vorba, s-a interesat\nde temperatura mea, m-a sfătuit să plec îndată din Calcutta\npentru două-trei săptămîni, undeva la munte (Darjeeling, de\npildă, sau Shillong, sau chiar la mare, la Gopalpur-at-Sea,\nunde father Justus s-a vindecat de surmenaj, pentru că aerul e\nadmirabil şi la hotel nu mai locuia aproape nimeni). O ascultam\ncum vorbeşte şi o aprobam întocmai, numai ca să nu mă\nsilească să răspund, să discut, să gîndesc. Mi-a adus îndată din\nhall jurnalul, The Statesman, ca să caute adrese de pensiuni, şi\ncomenta fiecare localitate, îmi spunea cine a fost acolo şi cu ce\nprilej, iar eu, ascultînd-o, mi se părea că trăiesc un vis, într-atît\nera de neverosimilă prezenţa mea: aici, şi chiar viaţa mea,\ntrupul întreg pe care mi-l întinsesem pe pat,ţigările pe care le\nfumam, în timp ce eu trebuiam să mor, căci fusesem despărţit\nde Maitreyi. Cum de pot fi asemenea lucruri pe lume? mă\nîntrebam eu, fără să gîndesc întrebarea, ci simţind-o numai,\ncum de se poate ca un ceas după plecarea din Bhowanipore să\npot asculta vorbăria acestei bătrîne, care nici nu bănuieşte ce\nepavă are în faţă? Totul mi se părea iraţional, imposibil, şi ghi-\nceam că aş înnebuni dacă aş rămîne multa vreme cu asemenea\noameni alături, dacă nu mă înfund undeva în singurătate, să\nuit, să mă uit. Plecarea îmi apărea singura salvare, cel puţin\npentru un timp. Mă hotărîsem să plec chiar a doua zi, oriunde.\n― Telefonează, te rog, la d-l Sen, South 1144, mă adresai eu\nd-nei Ribeiro, şi spune-i să-mi trimeată lucrurile aici...\nD-na Ribeiro s-ar fi simţit oricînd jicnită să telefoneze unui\n\"negru\", dar în acel ceas era atît de fericită, încît am ascultat-o\ncum vorbea politicos, probabil lui Mantu, şi cum mulţumea\npentru bunăvoinţă.\n― Mă duc să aranjez odaia, îmi spuse.",
  "M-am bucurat că pleacă şi că pot acum ofta în voie şi plînge.\nMă străbătu deodată gîndul că am îmbătrînit şi că părul mi-e\nalb de supărare, şi sării în sus, ca să mă uit în oglindă. De-abia\nmă recunoscui. Faţa îmi era palidă, suptă, uscată, şi\nsprînceneîe răvăşite, parcă le smulsesem; nu ştiu ce dungă se\nadîncise la colţul buzelor, care mă schimba cu desăvîrşire,\ndîndu-mi un aer de aprigă voinţă. Mă minunai descoperind pe\nfaţa mea o hotărîre virilă şi putere de a acţiona, însuşiri pe care\nle pierdusem de mult. (De atunci nu mai cred în expresia\noamenilor. Mi se pare că regulile schimbării feţei nu au nimic\nde-a face cu adevăratele experienţe sufleteşti. Poate numai\nochii, singurii, pot trăda un om.) M-am întors abătut în pat şi\nam aprins altăţigare.\nCînd a venit Harold, m-a întîmpinat cu urale. D-na Ribeiro îi\nlămurise în cîteva cuvinte vizita mea. El încercă să mă facă să\nvorbesc, dar pretextai o durere de cap şi-i spuse-i numai în\ntreacăt de ce am venit. Ceru numaidecît băuturi. Îmi spuse că\norice febră şi orice durere trece cu whisky. Băui şi eu un pahar,\ndar ameţeala mă făcea să simt şi mai viu depărtarea de\nMaitreyi. Aproape că îmi venea să urîu. Cînd a sosit Khokha,\ncredeam că am să-l îmbrăţişez de emoţie. Parcă aducea cu el\ntoată dragostea, toată India. Venise într-o dhoti destul de\nmurdară, cu picioarele lui crăpate fără sandale, şi toţi din casă\nîl priveau cu dispreţ, cu scîrbă, dar el, ştiindu-se \"la mine\",\nintra şi ieşea mîndru, aducînd lucrurile din camion, conducînd\nhamalii prin hall. Ardeam de nerăbdare să-mi spună ce s-a mai\nîntîmplat acolo, în Bhowanipore. Cînd am plătit camionarul şi\nhamalii, l-am luat cu mine în cameră, am cerut ceai d-nei\nRibeiro şi am deschis o nouă cutie deţigări. Harold spumega că\nnu rămîn cu el de vorbă, dar probabil că a ghicit în plecarea\nmea bruscă de la Sen ceva mai mult decît îi mărturisisem şi nu\ncuteză să vină şi să ne întrerupă.\nKhokha îmi aduse un exemplar din Uddkita, pe care\nMaitreyi scrisese ultimele ei cuvinte: \"Către dragul meu, către\ndragul meu, Maitreyi, Maitreyi\". Numai atît? mă întristam eu.\nKhokha îmi spuse să mă uit şi la sfîrşitul căiţii. \"Adio, scumpul\nmeu, n-am spus nimic care să te facă pe tine vinovat. Am spus\nnumai că m-ai sărutat pe frunte. Trebuia să spun; era mama\nnoastră şi ştia. Allan, prietenul meu, dragul meu, adio!\nMaitreyi.\"\nAm rămas mut privindu-i scrisul, Khokha fuma, tăcînd şi\nel, o bucată de vreme, apoi vorbi deodată, parcă şi-ar fi\ncontinuat un gînd.\n― ...Şi atunci trebuia să se afle. Prea aţi fost imprudenţi. Vă\nvedea toată lumea cînd vă sărutaţi pe jeţ. Şoferul a spus şi lui\nMantu, şi lui Lilu. N-a avut nimeni curajul să vă atragă\natenţia...\nMă întreb dacă şi Khokha ştie numai cît ştiu ceilalţi sau a\nînţeles mai mult. Dar mi-am dat seama cît de puţin important e",
  "acum lucrul acesta şi tmam lăsat dus de alte gînduri.\n― Chabù şi-a revenit, vorbi iarăşi Khokha. Cum a văzut-o pe\nMaitreyi leşinată, parcă s-a deşteptat din somn. A întrebat de\ntine: \"Unde e dadà?\", aşa întreba pe toată lumea şi seţinea de\nd-na Sen, trăgînd-o de sari şi între-bînd. I-am spus că vin să te\nvăd, şi atunci mi-a dat biletul ăsta...\nPe o foaie ruptă dintr-un caiet de scoală, Chabù scrisese în\nbengali, cu cea mai frumoasă caligrafie a ei: \"Dadà iubit, mă\npoţi ierta tu vreodată? Nu ştiu cine m-a pus să spun; credeam\ncă nu fac nici un rău spunînd, căci nici voi nu faceţi rău\niubindu-vă. Maitreyi suferă cumplit. Poţi s-o faci să nu mai\nsufere? Atunci unde e dragostea voastră? Aş vrea să mor.\"\n― Plîngea cînd l-a scris şi mi-a spus săţi-l dau neapărat şi\nsă-i telefonezi într-o dimineaţă. Nu mai e nebună acum, nu mai\npare nebună. Săraca...\nTăcu iarăşi, o bucată de vreme, apoi oftă deodată.\n― Ce ai, Khokha? îl întrebai eu.\n― Ah, ce să-ţi mai spun ce am cînd te văd pe tine cît suferi!...\nVorbise emfatic, teatral, silindu-se să obţină o mască\nîndurerată, care să-mi atragă atenţia. Dar tonul cu care\nspusese acele cîteva cuvinte mă făcu îndată să mă simt străin\nde el. Poate a ghicit şi Khokha această jenă, căci a schimbat\nvorba.\n― Cînd am început să iau lucrurile din camera ta, Maitreyi a\nfugit jos şi a început să le îmbrăţişeze, săţipe. A trebuit s-o ia\ncu forţa înapoi. D-l Sen, care e o brută, a lovit-o peste faţă cu\npumnii pînă a podidit-o sîngele. A leşinat în odaia ei...\nAscultam lăcrămînd, dar fără ca durerea să-mi crească, Ce\nne putea face mai mult decît să ne despartă? Dacă m-ar bate\noricît, dacă m-ar pălmui, aş suferi oare mai mult? O vedeam cu\nfaţa însîngerată, dar nu rănile ei îmi sfîşiau inima, ci însăşi\nfăptura ei, prezenţa ei, pe care o ştiam departe.\n― Au închis-o în odaie, aproape goală, ca să nu se mai poată\ncoborî în camera ta. Cît era leşinată, o stropeau cu apă, ca să\nînvie, apoi, cînd se deştepta, o băteau ca să spună. \"Îl iubesc, îl\niubesc\", atît auzeam, de jos, cum urlă. \"El nu e vinovat, ce aveţi\ncu el?\" mi-a spus soru-mea că leţipa. \"Ce aveţi cu el?\"...\nŞi totuşi, mie nu-mi făcuseră încă nimic. Mai bine, m-ar fi\npălmuit, gîndeam. De ce n-a avut curajul d-l Sen să mă\npălmuiască? De ce mi-a întins mîna, laş, spu-nîndu-mi:\n\"Good-bye, Allan!\".\n― Înainte de a veni ei s-o ia sus, Maitreyi mi-a şoptit: \"Îi\ntelefonez mîine\". Dar poate n-are să izbutească. D-l Sen o\npăzeşte închisă. Îl auzeam vorbind cu mama de căsătoria ei cît\nmai repede.\nAm înlemnit. Khokha observă spaima mea şi continuă mai\narzător:\n― Vor s-o mărite cu un profesor din Hoogli, şi asta îndată ce\nse vor întoarce din Midnapur, Ştii că vor să plece la Midnapur?",
  "― Ştiu, răspunsei eu, aproape indiferent.\n― Sunt brute, toţi sunt brute, se aprinse Khokha. Nu îi\nurăşti?\n― De ce i-aş urî? Eu le-am făcut tot răul. Ce vină pot avea\nei? Afară, doar, de faptul că m-au adus în casă...\n― Voiau să te înfieze, mă lămuri Khokha.\nZîmbii. Ce deşarte, ce inutile mi se păreau toate acestea,\ntoate faptele care s-ar fi putut împlini, dacă eu eram altfel, toată\nfericirea pe care aş fi putut-o avea, dacă... Mi se părea fără sens\nsă mă gîndesc la cele ce s-ar fi putut întîmpla. Eram singur,\nsingur, aceasta era durerea, prezentul. Nu puteam înţelege\nnimic altceva.\nKhokha mă privi, îmi văzu lacrimile şi oftă.\n― Mama mea e foarte greu bolnavă, şi eu n-am nici un ban,\nnici o rupie să-i dau. Mă gîndeam să-ţi cer un împrumut pînă\nvoi primi onorariul de la \"Bengal Film Company\"...\n― Cît vrei?\nTăcea. Eu nu cutezam să-l privesc în ochi. Mă durea\nminciuna lui, căci ştiam că maică-sa nu e bolnavă şi că de ea\nare grijă un cumnat al lui, negustor în Kalighat.\n― Treizeci de rupiiţi-e de-ajuns? îl întrebai şi, fără să mai\naştept răspuns, am scris cecul şi i l-am dat.\nÎmi mulţumi stînjenit şi începu să vorbească iar de Maitreyi.\nL-am rugat, stins, să plece.\n― Khokha, mi-e somn, mă doare capul...\n***\nSeara, vestite de Harold, au venit fetele să mă vadă. Au pus\npatefonul în hall, au comandat whisky şi oranjadă şi-şi\nexagerau veselia ca să mă consoleze pe mine (Harold le spusese\ncă sufăr de o depresiune nervoasă, un surmenaj sau ceva\nasemănător, şi că, înainte de a pleca din oraş, trebuie \"să mă\namuz\" ca să uit).\n― Hei, Allan, îmi spunea Geurtie, ce stai aşa posac, băiete?\nNu ai tu fata ta lîngă tine?\nMi se aşeză pe genunchi, şi mie îmi era atît de odioasă\natingerea aceea, încît mă cutremuram tot, şi o rugai să mă lase,\ncăci sunt obosit şi bolnav.\n― Nu cumva eşti îndrăgostit? clipea ea, şiret, din ochi. Te-o\nfi fermecat vreo indiană. Vreo nespălată neagră, cum îţi place\nţie...\nHohoteau toţi. D-na Ribeiro, care îmi aranja odaia alături,\nveni şi ea.\n― Lăsaţi băiatul în pace. Hai, Allan, bea un pahar cu\nwhisky. Să vezi cum trec toate. O operaţie la ochi nu e chiar un\nlucru atît de grav...\n― Dar ce crezi mata, mrs. Ribeiro, că Allan de operaţia aceea\nplînge? întrebă sarcastic Geurtie. Are el altceva mai grav, i-o fi",
  "fugit vreun lăutar cu fata...\n― Taci din gură, mă răstii eu, înfuriat deodată, sculîndu-mă\nde pe scaun.\n― Te rog să fii mai politicos cu mine, îmi răspunse Geurtie,\nroşind. Aici nu eşti la negrii tăi din Bhowanipore.\n― Geurtie!ţipă Clara, apucîndu-i braţul. Lasă-l, bietul\nbăiat...\n― Prea l-aţi cocoloşit toţi, \"bietul băiat\" în sus, \"bietul băiat\"\nîn jos. Plînge ca o muiere şi se consolează cu bengalezii lui\nmurdari. N-are el dreptul să mă insulte pe mine, o creştină.\n― Dar şi el e creştin! interveni Clara.\n― Ha, aşa crezi tu, că mai e creştin, rîse Geurtie. Ce spui,\nHarold? Dar cînd îţi vorbeaţie de hinduism şi de vacile lui, şi\nînjura pe Domnul nostru Iisus Christos? Şi acum îmi spui mie\nsă tac din gură...\nHarold era extrem de încurcat, pe d-na Ribeiro o covîrşise\npanica.\n― Ia astîmpăraţi-vă! vorbi.\n― Eu mă duc, le spusei, sfîrşit, şi mă ridicai.\nGeurtie mă privi îmbufnată.\n― Se duce să se roage la templul lui. Nu-i ajută Dumnezeu...\n***\nAm avut o noapte sălbatecă. De cum am rămas singur\n(umblasem mult pe străzi, fumînd în neştire şi căutînd tot\nmahalalele indigene, a căror larmă şi forfot, şi limbă îmi\naminteau de zilele mele cu Maitreyi) şi m-am dezbrăcat, chinul,\npe care oboseala îl adormise oarecum, mă năvăli iar, de data\naceasta fără să-i mai pot îatîmpina nici o rezistenţă. Zadarnic\nmuşcam perna, zadarnic mă loveam să nuţip. Spuneam\nîntruna: \"Maitreyi, Maitreyi, Mai-treyi\"... pînă ce nu mai\nînţelegeam nimic din acest nume de fată, sunetele lui nu-mi\nmai evocau nimic şi rămîneam năuc, cu faţa între perne, fără să\nştiu ce s-a întîmplat cu mine, ce s-a rupt înlăuntrul meu, ce se\npetrece. Gîndurile îmi alergau de la un fapt la altul fără nici o\nlegătură, revedeam Tamlukul, Sadyia, alte nenumărate locuri,\npe care le cunoscusem, fără să înţeleg nimic. Îmi era numai\nspaimă să mă gîndesc la orice îmi putea evoca figura Maitreyiei\nîn seara despărţirii sau glasul d-lui Sen spunîndu-mi:\n\"Good-bye, Allan!, sau privirile d-nei Sen stăruind: \"Ia-ţi\nceaiul!\"'... De cîte ori Scenele acestea încercau să reînvie în\nminte, mă zbăteam. Îl auzeam pe Harold cum sforăie, din odaia\ncealaltă, auzeam la răstimpuri ceasul de la biserica protestantă\ncum numără în noapte. Ca să mă liniştesc, mă gîndeam la\nmoarte. Să mă înec în Gange şi să afle Sen cît de curat o iubeam\npe Maitreyi. A doua zi, ziarele ar fi vorbit de acest tînăr\neuropean, sinucis fără motiv, prins în marginea oraşului de\nbarcagiii care se întorc scara. Maitreyi ar fi leşinat auzind, d-na",
  "Sen s-ar fi căit, căci ar fi înţeles şi ea atunci cît de sincer, de\ntotal, o iubisem pe Maitreyi. Gîndul morţii era singura alinare.\nIntîrziam cu voluptate asupra fiecărei imagini, asupra fiecărui\ngest: cum scriu scrisoarea d-lui Sen, cum mă îndrept spre pod\nşi acolo plîng puţin, dar numai puţin, cîteva lacrimi, şi apoi, pe\nbalustradă, privesc în jos cum curg apele galbene, cu mîl mult,\nameţesc şi gata... Reluam filmul, mereu de la început. Aşa am\nadormit în zori.\nM-a trezit Harold, ca să-mi spună că mă cheamă cineva la\ntelefon. Am alergat ca un nebun în hall, numai în pijama. Am\nrecunoscut îndată glasul Maitreyiei, pe care l-am sorbit însetat,\ndeşi mă temeam să-i vorbesc, ca să nu mă audă Harold sau\nvreun alt pensionar al d-nei Ribeiro. Îmi spunea lucruri pe care\nle ghiceam mai mult, căci vorbea încet, ca să nu deştepte pe\nceilalţi, probabil, şi izbucnea mereu în plîns. Parcă venea din\nînchisoare glasul ei, dintr-o celulă ferecată, într-atît îi era de\nsfîşie-tor plînsul şi de dornic de libertate glasul.\n― Allan, mai mă cunoşti tu? Sunt eu, tot eu, rămîn aceeaşi,\nAllan, orice s-ar întîmpla... Fii bărbat şi lucrează înainte, nu\ndeznădăjdui... Nu mai pot, Allan, iartă-mă... nu mai pot. Aş\nvrea să-ţi spun...\nGlasul i-a amuţit deodată. Venise cineva, probabil d-na\nSen. Am strigat în zadar:\n― Allo! Allo!\nNu mai răspundea nimeni. M-am întors abătut de moarte în\nodaie. Aş fi vrut să fug, pereţii mă sufocau, mă chinuiau\nlucrurile acelea ale mele, jeţul de pai, pe care de atîtea ori se\naşezase Maitreyi. Fiecare din ele îmi evoca o scenă, un cuvînt, şi\neram incapabil să mă trezesc, să pun odată capăt amintirilor\nacestea de cumplită tristeţe, care mă făcuseră din om neom\nnumai într-o zi.\n― Cum îi merge inginerului, Allan, i s-a făcut operaţia? mă\nîntrebă Harold.\n― Încă nu, răspunsei în treacăt. Poate i se face azi...\n― Bietul om...\nM-am trîntit pe pat, fumînd iarăşi. Ajunsesem acum\naproape inert, numai mîinile îni tremurau, încolo faţa îmi\nîncremenise fără expresie, fără mobilitate, nu mai puteam nici\nplînge, ci stăm aşa, sub ventilator, fără să ştiu ce am să fac, ce\nare să se întîmple.\nPe la zece se opri în faţa casei un comisionar, cu bicicleta,\nîntrebînd de mine. D-na Ribeiro îmi aduse un plic. Omul nu\naştepta răspuns. Îmi scria Sen.\n\"Domnule,\nÎnţeleg acum că nu ai nici respect, nici onoare. Te credeam\nnumai nebun, dar văd că procedezi ca un şarpe din iarbă,",
  "căruia, dacă nu îi striveşti capul cînd trebuie, se întoarce şi te\nmuşcă. Nici 24 de ore de cîndţi-ai dat cuvîntul că nu încerci să\ncomunici cu nici un membru al familiei mele,ţi l-ai călcat ca un\nlaş, făcînd să sufere o biată copilă, asupra căreia, din\nnenorocire, ai avut oarecare influenţă. Dacă mai încerci o dată\nasemenea lucruri, voi face tot ce-mi va sta în putere ca să fii\nexpatriat. Credeam că vei avea bunul-simţ să părăseşti oraşul\nacesta. Prin telefon am dat ordin să te concedieze astăzi.\nSingurul lucru pe care îl ai de făcut e să-ţi iei salariul şi să\npleci îndată. Ingratitudinea d-tale trebuie să aibă o limită.\nNarendra Sen.\"\nAm cetit scrisoarea uluit. Nu pentru că mă concediase,\ndeoarece eu însumi mă hotărîsem să plec, căci n-aş mai fi putut\nda a doua oară ochii cu Sen după cele ce-mi spusese Khokha.\nEram uluit, pentru că înţelegeam că Maitreyi va face tot mai\nmulte asemenea greşeli, de pe urma cărora va suferi mereu, şi\nsuferinţele ei le înzeceau pe ale mele, căci ştiam că nu-i pot fi de\nnici un folos şi mă chinuiam inutil, singur, depărtat. Am strîns\nplicul şi am plecat, luîndu-mi numai casca.\n― Vii la masă, Allan? mă întrebă d-na Ribeiro.\n― Desigur.\n― łi-am gătit mîncărurile favorite, mi le-a spus Ha-rold, ai\nsă, vezi... Şi nu te mai gîndi...\nAm zîmbit şi am ieşit pe poartă, năuc, fără nici oţintă. Mă\ngîndeam că ar fi bine să ridic ceva bani de la bancă, dacă,\nîntr-adevăr, trebuia să părăsesc oraşul într-o zi sau două. Dar\nnu-l părăseam din ordinul lui Sen, nu mă intimidau\nameninţările lui. Plecam, pentru că ştiam prea bine că numai\naşa i-aş putea fi de vreun folos Maitreyiei: că numai aşa ea mă\npoate uita. Gîndeam ca un adolescent. Am ajuns la bancă pe\njos, deşi distanţa din Royd Lane în Clive Street era destul de\nmare. După ce mi-am împachetat bine bancnotele în\nportmoneu şi mi-am împărţit argintul prin toate buzunarele,\nam pornit mai sus, spre gară. Cînd am trecut podul de la\nHowrah, m-am aplecat să privesc Gangele, murdar şi înţesat de\nbărci, şi gîndul sinuciderii mi-a apărut deodată în toată\nlaşitatea şi tot ridicolul lui. În gară m-am oprit să beau un\npahar de limonada. Se făcuse ceasurile douăsprezece. Am ieşit\nşi am apucat-o la dreapta, pe şoseaua de centură, care duce în\nsatele dimprejurul oraşului şi trece prin Belur. Cînd am intrat\nde-a binelea în şoseaua umbroasă, m-am simţit mai puternic,\nmai liniştit şi m-am aşternut înverşunat la drum. Nu mă\nopream deloc, nici să fumez, ci mergeam întruna, cu paşi mari,\nhotărîţi. Treceau pe şosea maşinile care fac cursa Gară-Hoogli,\nşi aproape toate se opreau lîngă mine, căci ]i se părea ciudat sa\nvadă un european mergînd pe jos pe un drum afară din oraş.",
  "M-am oprit numai la o baracă sărmană, unde o bătrînă vindea\nlimonada, pan şi ardei: m-am oprit să beau ceva rece. Parcă\nm-a mîngîiat întâlnirea aceea, căci i-am vorbit bătrânei în\nbengali, nu în hindusthană, cum s-ar fi cuvenit, şi limba\naceasta a Maitreyiei îmi era un adevărat balsam.\nAm ajuns pe la două jumătate la Belur-Math, după ce mă\nplouase doi kilometri şi îmi udase hainele pînă la piele; am\najuns stropit de nopoi, cu o privire rătăcită, care l-a\nînspăimîntat pe Swami Madhvananda, un călugăr pe care îl\ncunoscusem mai de mult, de cînd veneam aici cu maşina\ninginerului. M-am dus pe malul Gangelui să mă usuc şi, cum\nstăm trîntit acolo pe iarbă, cu ochii în soare, revedam toate\nplimbările noastre, alături de Maitreyi, mă revedeam fericit şi\nfără griji. Nu mai m-am putut stăpîni şi, pentru că nu puteam\nplînge, am scos carnetul din buzunar şi am început să scriu,\nnumai pentru mine. (Recitesc astăzi acele însemnări scrise cu\nsînge, şi mi se par atît de reci, atît de oarecare. De pildă: \"De\nce-au trecut toate? Un pustiu imens în mine. Nimic nu mai are\nsens. Cînd aud un cîntec bengalez, sus la math, îmi vine să\nplîng. Maitreyi, Maitreyi, Maitreyi. Nu o voi mai ve dea\nniciodată...\" Cît de incapabili suntem să redăm, chiar atunci,\nsubstanţa unei bucurii sau unei dureri prea mari. Am ajuns să\ncred că pentru aceasta numai memoria, numai distanţa le\npoate da viaţă. Jurnalul e sec şi nesemnificativ.)\nSwami a încercat să afle ce e cu mine, dar cînd i-am spus că\nam venit pe jos din Calcutta şi că n-am mîncat, căci nu pot\nmînca nimic, s-a speriat şi m-a rugat să plec îndată, nu cumva\nsă mă îmbolnăvesc, să iau malaria (ştia că suferisem cu un an\nînainte de malaria) şi cîte altele. Avea un ton poruncitor şi\nprobabil că mă dispreţuia mult, covîrşit de patimă şi durere\ncum eram. Călugării aceştia indieni nu te pot consola niciodată,\ncăci li se pare nevrednic de consolat acel suflet robit durerii, şi\nidealul lor de atroce detaşare nu are nimic de-a face cu\nomenescul care suferă, cu mizeria experienţei. Trăiesc oarecum\nprea dumnezeieşte oamenii aceştia, al căror ideal este suprema\nplaciditate.\nDe altfel, cum eu nu venisem la math pentru consolare, ci\nnumai pentru că acolo aş fi putut-o revedea pe Maitreyi a mea,\ncea din amintire, cea adevărată, nu m-au jicnit prea mult\nvorbele lui Swami; m-au făcut numai să mă simt mai singur.\nAm plecat, mulţumind pentru fructele şi dulciurile pe care mi le\nadusese un frate. Nu am mai luat drumul întoarcerii, ci am\npornit mai departe, pe aceeaşi şosea, spre Ranaghat. Ajung în\nBally aproape de apusul soarelui. Caut şi aci Gangele, îl privesc\nlung, fumînd alene, îl privesc cum curge lin şi vast către oraşul\nnostru. Stau pe o piatră, înconjurat de cîţiva copii, care la\nînceput îmi strigă într-o engleză stropşită: \"Maimuţă albă!\",\napoi, văzînd că nu mă supăr, ci îi privesc îngîndurat, cu lacrimi,\nse apropie de mine, stînjeniţi, pînă încep să vorbesc cu ei în",
  "bengali şi le împart gologani. Mă conduc cu alai, pînă la capătul\nsatului. O seară puţin răcorită de ploaie, dar senină şi\nîmbietoare la drum. Curînd rămîn singur pe şosea. Trec\ncîteodată maşinile spre Calcutta, cu faruri mari, aprinse. Cîte\nun om, doi, grăbiţi. Mă întreb, aşa, ce devreme se culcă oamenii\nîn India!... Îmi amintesc atunci de Bhowanipore, şi parcă un val\ncald mi se urcă în gîtlej. Grăbesc pasul. Nu mă opresc decît la o\ndugheană ca să-mi cumpărţigări. \"Scissors\", singurele pe care\nle găsesc. Ardea o lampă de acetilenă, şi cîţiva drumeţi se\nodihneau fumînd huka, cu pufăituri lungi, potolite. M-au privit\ntoţi cu mirare, şi unul a ieşit chiar în şosea, să mă vadă cum\npornesc mai departe, singur, în întunerecul dinainte.\nNu ştiu pînă la ce ceas am mers şi prin ce sat am trecut.\nNu-mi era nici somn, nici obosit nu mă simţeam, ci marşul\nacesta în întunerec începuse chiar să mă încînte,\nadormindu-mi oarecum gîndurile şi flatîndu-mă puţin, căci\ncredeam că o fac aceasta din prea mare suferinţa, o fac pentru\nMaitreyi. Am găsit pe drum, la cîţiva metri de şanţ, o fîntînă cu\nacoperiş şi acolo m-am oprit să mă odihnesc. Am adormit în\nneştire, cu capul rezemat de cască, de-a dreptul pe lespezi.\nAceleaşi visuri, cu Maitreyi, care mă deşteptau la răstimpuri şi\nmă făceau să tremur de frig, de singurătate. Au venit oameni la\nfîntînă, şi zgomotul m-a deşteptat. (Straniu, cu toată durerea\nmea, eram conştient că port asupra-mi cinci sute de rupii şi, de\ncîte-ori se apropiau oamenii, duceam instinctiv mîna la\nportofoliu.) Mă priveau toţi miraţi, necutezînd să mă întrebe\nnici unul, căci, deşi hainele îmi fuseseră stropite cu noroi şi\npantofii de pînză desfiguraţi, se vedea totuşi că sunt un sahib,\nşi încă un sahib alb.\nMi-am răcorit faţa şi am pornit mai departe, de astă dată\nmai repede şi mai preocupat, căci şoseaua începea să fie mai\nfrecventată acum, la revărsarea zorilor. Priveam mai mult în\njos. Mă opream numai cînd, printre palmieri sau la vreun cot al\nşoselei, puteam zări fluviul. Nu ştiu ce mîngîiere îmi dădea\nGangele, pe care îl ştiam că se îndreaptă acolo de unde venisem\neu, spre oraşul Maitreyiei. Aproape că nu-mi mai dădeam\nseama de obîrşia durerii mele. Nu mă întrebam ce va spune\nHarold sau d-na Ribeiro. Aveam o singură bucurie: că poate va\nvenii Khokha şi, aflînd că am plecat de o zi şi nu m-am întors,\nva spune aceasta inginerului. Aş fi vrut ca Sen să creadă că am\nmurit, să reflecteze puţin asupra celor ce făcuse.\nÎn acea zi am mîncat într-un han din apropiere de\n*\nRanaghat. Am mîncat orez cu carri şi peşte fiert, şi am mîncat\ncu mîna, ca un indian, spre uimirea şi încîntarea celorlalţi\n* Curry (praf de curcuma şi alte mirodenii sau mîncarea\ngă-tită cu acest praf), transcris într-o variantă care\naproximează pronunţia (kari) (n. ed.).",
  "comeseni, care mă auziseră, de altfel, vorbind o elegantă\nbengali. Numai înfăţişarea mea le dădea de gîndit. Ghiceam că\nam o faţă descompusă, cu barba crescută, cu părul strivit în\ntimpul somnului, hainele murdare şi mîinile negre.\nÎncepusem să mă uit, să uit de mine, şi aceasta îmi dădea şi\nmai multă poftă la drum. Am mers pînă la apusul soarelui fără\nsă mai întîlnesc sate, mtîmpinînd numai care cu boi şi cîte un\ncamion hodorogit. A fost o zi de cumplită arşiţă ziua aceea, şi\nmă opream la fiecare fîntînă să beau şi să-mi răcoresc faţa.\nM-am culcat o dată cu răsăritul stelelor,\" lîngă un mango uriaş,\ncrescut singuratec la capătul unui heleşteu, părăsit. M-au\nchinuit multă vremeţînţarii, dar în cele din urmă oboseala m-a\ncovîrşit şi nu m-am deşteptat decît tîrziu în zi, cu mădularele\nsupte, aproape fără să-mi dau seama unde mă aflu...\nVisasem probabil ceva înspăimîntător, căci m-am deşteptat\ntranspirat şi tremurînd. Am luat-o aproape la goană pe şosea,\nînainte. A fost o zi de umblet în neştire, din care nu-mi mai\naduc nimic aminte, în afară de faptul că am întrebat ca prin\nsomn pe un căruţaş unde mă aflu şi cum pot ajunge spre o\ngară. M-a îndreptat către o haltă din apropiere de Burdwan, pe\ncare am găsit-o în înnoptat. Primul tren venea tocmai spre ziuă\nşi nu oprea aici. A trebuit să mă sui într-un personal pe la\nmiezul nopţii, într-un vagon de clasa III (căci nu aveam curajul\nsă intru într-un alt compartiment), cu care am ajuns la\nBurdwan.\nM-au orbit şi speriat la început farurile electrice prin staţii.\nEram ca un bolnav deşteptat prin alarmă, aproape buimac,\nneştiind la ce ghişeu să mă îndrept ca să-mi cumpăr biletul de\ninter-class (de data aceasta mi-era ruşine să mă înghesui\nalături de bătrîne şi zdrenţăroşi, în faţa ghişeului de cl. III;\nruşine nu de mine, ci de cei cîţiva eurasieni şi englezi de pe\nperon, care-mi priveau foarte bănuitori hainele). Am aşteptat\nzgribulit acceleratul de Lucknow, sorbind ceaiuri multe şi\nîncercînd să reconstitui de la început escapada mea. Erau\nlacune de ceasuri, de nopţi, şi golul acesta din memorie mă\nobseda. Dacă am înnebunit? mă întrebam. Îmi porunceam să\nnu mă gîndesc la nimic. Totul va trece, totul trece, mi-am spus,\n(De atunci am învăţat eu refrenul acesta, care mi-a ajuns mai\ntîrziu un adevărat leitmotiv al vieţii mele.)\nÎn Howrah eram din nou emoţionat, parcă tot aşteptam să\nîntîlnesc pe cineva din Bhowanipore. (Îmi amintii că fusese\nvorba de o plecare la Midnapur, şi deşi lucrul acesta mă chinuia\nde ajuns, pentru că mă depărta şi mai mult de Maitreyi, totuşi\navea şi el o parte de mîngîiere, deoarece nu mai mă aflam în\nacelaşi oraş cu Sen şi nu riscam să-l întîlnesc.) Maşina m-a\nadus acasă tocmai în ceasul cînd poliţia din Park-Street\nîncepuse cercetările pentru găsirea mea. D-na Ribeiro aproape\ncă leşină cînd mă văzu coborînd din taxi, cu casca ruptă,\nnebărbierit de patru zile, cu hainele palate.",
  "― Uiide ai fost, pentru Dumnezeu, unde ai fost? A telefonat\nmereu South 1144 pentru d-ta, şi băiatul acela, mr. Chatterjee,\nKhokha, cum îi spuneţi acolo, a venit mereu să te caute...\nDoamne, Doamne...\nAm lăsat-o vorbind şi m-am dus să mă spăl. O baie era\nsingurul lucru pe care îl mai doream acum. Harold a telefonat\nde la birou să întrebe dacă s-au primit ceva veşti şi, cînd d-na\nRibeiro i-a spus că am venit şi cum am venit, băiatul a luat o\nmaşină ca să mă vadă mai repede.\n― Bine, mă! Bine, mă!\nÎmi strîngea el mînile în neştire.\nEmoţia aceasta îmi făcu bine şi-l bătui pe umăr.\nÎncercă să mă consoleze.\n― Nu-i nimic, old man. Trece şi asta. Dar ce-i cu tine? Unde\nai fost pînă acum?\n― M-am plimbat. Nimic grav. O simplă plimbare.\nZîmbeam.\n― Tu ce mai faci?\n― Veniseră fetele ieri, alarmate. Am fi vrut să improvizăm\nceva la \"China Town\", de bucurie c-ai scăpat din ghearele\nidolatrilor. Bine, mă. Ce-i cu tine? A venii negrul ăla să te caute.\nMi se pare că s-a cam supărat. Mă plictisea şi i-am spus s-o\nşteargă. \"Acum e din nou creştin\", aşa i-am spus...\nKhokha îmi telefona imediat după masă, dintr-o librărie de\npe Asutosh Mukerjee Road, unde avea el prieteni. Îmi spuse în\ngrabă că lucruri grave s-au întîmplat şi ca trebuie să vină să mă\nvadă negreşit. L-am rugat să ia maşină. L-am aşteptat în\nverandă.\n― Unde ai fost? mă întrebă el.\n― Am să-ţi spun pe urmă, îi răspunsei puţin răstit.\nPovesteşte-mi ce mai e nou...\nFoarte multe lucruri noi. Pe Maitreyi au vrut s-o mărite, dar\nea aţipat că va mărturisi soţului, în noaptea nunţii, că s-a\nculcat cu mine şi va compromite întreaga familie, căci va fi dată\nafară cu scandal, şi tot oraşul va afla de ruşinea ei. Inginerul,\nauzind-o, a lovit-o odată peste faţă, de a trîntit-o la pămînt în\nsînge. Dar a avut şi el imediat un atac şi a fost dus la spital. Nu\nmai vede deloc. I se va face operaţia într-o zi sau două, dacă se\nva linişti. Dar el e atît de agitat, încît se tem şi doctorii. Pe\nMaitreyi au închis-o în odaie, după ce d-na Sen a chemat\nşoferul s-o bată cu vergile în faţa ei, pînă cînd a căzut în\nnesimţire. I-a cerut şi lui Khokha să facă acelaşi lucru, dar el a\nfugit. Chabù a încercat să se sinucidă, cu creolină. E şi ea,\nacum, la spital. Maitreyi îmi trimite un plic în care de-abia\navusese timp să închidă o ramură de oleandru înflorit, iar pe o\nirunză scrisese, cu creionul, apăsat: \"Allan, ultimul dar de la\nmine\"... Mă roagă să nu plec decât după cinci zile. Nu ştia nimic\nde fuga mea, şi mai bine că n-a ştiut. Ar fi crezut că m-am\nsinucis şi cine ştie ce prostie ar fi fost în stare să facă.",
  "Îl ascult ca prin vis, încercînd să mă conving de gravitatea şi\nconsecinţele veştilor aduse de Khokha, dar neînţelegînd\naproape nimic în afară de faptul că Maitreyi suferă şi mai mult\nşi că e închisă. Khokha îmi cere cîteva rînduri scrise pentru\nMaitreyi, dar îmi aduc aminte de promisiunea către Sen şi îl\nrefuz.\n― La ce bun? îi spun trist. La ce bun acum? Să mă uite.\nTrebuie să mă uite, trei sau cinci ani, pînă va fi din nou a mea...\nMă trezesc aiurind. Încep să plîng, stupid, apoi simt că totul\nse învîrteşte în jurul meu şi îi spun:\n― Dacă aş putea-o iubi, dacă aş putea!... Dar nu o iubesc.\nKhokha mă priveşte rînjind.\n― Aş vrea s-o iubesc, urlu, aş vrea să fiu în stare s-o\niubesc...\nVine d-na Ribeiro, uimită, şi mă întreabă ce am.\n― Aş vrea să iubesc pe Maitreyi, îi spun, cu lacrimi. De ce nu\npot s-o iubesc? Ce i-am făcut eu? Ce au cu mine? Ce aveţi cu\nmine?...\n***\nÎmi amintesc apoi de un telefon dat de Maitreyi într-o\ndimineaţă.\n― Adio, Allan, adio, scumpul meu. În viaţa viitoare ne vom\nîntîlni iar, dragule. Ai să mă recunoşti atunci? Ai să mă aştepţi?\nAşteaptă-mă, Allan, nu mă uita. Eu te aştept. Altul nu se va mai\natinge de mine...\nEu nu-i puteam spune decît atît:\n― Maitreyi, Maitreyi...\nAm plecat în a şaptea zi de la despărţirea mea de\nBhowanipore. Am plecat după ce ultimele două nopţi le\npetrecusem ascuns în faţa casei lor, spionînd lumina în odaia\nMaitreyiei. A fost tot timpul întunerec.\nChabù a murit în aceeaşi zi.\nXIV\nLunile pe care le-am petrecut în Himalaya, într-un\nbungalow dintre Almora şi Ranikhet, sunt prea triste şi prea\nsenine pentru a le putea povesti, ca o urmare nefirească la\ndragostea şi despărţirea mea de Maitreyi.\nAm ajuns aici după ce am fugit rînd pe rînd din Delhi,\nSimla, Naini-Tal, unde întîlneam prea mulţi oameni, şi mai ales\nprea mulţi albi. Mă temeam de oameni, pentru că trebuia să le\nrăspund la salut, să vorbesc lucruri fără nici o importanţă,\nsă-mi pierd timpul; şi, astfel, nu puteam rămîne atît de singur",
  "pe cît voiam eu. Singurătatea îmi era acum şi mîngîiere, şi\nhrană. Puţini moderni, cred, au cunoscut o solitudine mai\naspră şi mai deznădăjduită ca mine. Din octombrie pînă în\nfebruarie n-am văzut decît un singur om: pe paznicul\nbungalow-ului. Numai el putea intra în camera mea de lemn,\nnumai cu el vorbeam, o dată sau de două ori pe zi, cînd îmi\naducea mîncarea sau îmi schimba urciorul cu apă. Petreceam\ntot timpul în pădure, căci vecinătăţile Almorii cuprind cele mai\nfrumoase păduri de pin pe care le are Himalaya, şi le cutreieram\nîn lung şi în lat, reluînd necontenit acelaşi film interior al\ndragostei mele cu Maitreyi, închipuind fel de fel de întîmplări,\nunele mai fantastice decît altele, prin care noi doi ajungeam\nfericiţi, întîlnindu-ne într-o singurătate nepătrunsă de nimeni\nsau în acea cetate moartă de la Fatehpur-Sikhri, sau în vreo\ncolibă părăsită diri junglă.\nAsistam ziua întreagă la desfăşurarea aceluiaşi vis\nfantastic, care ne izola pe noi doi, pe mine şi pe Maitreyi, de\ncealaltă lume. Fapte de mult uitate îşi recăpătaţi pros-peţimea,\nşi închipuirea mea le împlinea, le adîncea, le lega între ele.\nAmănunte pe care atunci nu le luasem în seamă schimbau\nacum întregul cîmp al viziunii mele interioare. Oriunde mă\nduceam, o întîlneam pe ea, printre pini şi mesteceni, pe stînci,\npe drumuri. Atît de mult trăiam cu povestea aceasta minunată,\nîncît orice chemare din afară mă înspăimînta, aproape mă făcea\nsă sufăr fizic. Ştiam că şi Maitreyi, acolo, în celula ei din\nBhowanipore, se gîndeşte tot atît de adînc la mine, la viaţa\nnoastră împreună, şi comuniunea aceasta în închi-puire ne\nlega parcă pe deasupra evenimentelor, ne lega în ciuda\ndespărţirii şi a morţii.\nCînd era lună, treceam prin pădure, pînă la pîrîul dini vale,\nşi întîrziam mult pe o stîncă, privind apa, strigînd: \"Maitreyi!\nMaitreyi!\" pînă ce oboseam şi îmi auzeam glasul tot mai stins,\naproape o şoaptă. Atunci mă întor-ceam acasă, pe acelaşi\ndrum, cu o împăcare nespusă în suflet, căci mi se părea că\nMaitreyi îmi ascultase che-marea, că vorbele mele au fost\npurtate de apă şi de vînt pînă la ea. Nu ştiu dacă vieţuiam sau\nnu real, în atîtea luni de complectă solitudine, dar aceasta era\nsingura mea putinţă de supravieţuire. Nu mai eram de mult\ntînărul vînjos şi optimist, ştiind ce vrea şi ce poate, europeanul\nîndrăgostit de tehnică şi pionierat, care debarcase cîndva în\nIndia ca s-o civilizeze. Totul mi se părea zadar-nic, fără sens.\nTotul, în afară de acele cîteva luni ale dragostei şi nenorocirii\nmele. Căci nu sufeream numai pentru că mă despărţisem de\nMaitreyi, sufeream şi pen-tru crima săvîrşită faţă de un\nbinefăcător al meu, faţă de o mamă nemaiîntîlnită, faţă de viaţa\nmicuţei Chabù, pe care, fără îndoială, eu o îndreptasem către\nmoarte. Toate certitudinile acestea mă împiedecau să respir în\nvoie Trebuia să le adorm, să le narcotizez printr-un vis tot mai\nputernic, în care nu exista nici moarte, nici păcat, nici",
  "despărţire.\nReciteam mereu jurnalul, dar niciodată nu aveam curajul\nsă mă apropii de 18 septembrie. De altfel, ziua aceea era\noarecum înmormîntată pentru mine. Într-un plic gros,\nsigilasem cîteva bilete de ale Maitreyiei, scrisorile inginerului,\naceea a lui Chabù, ramura de oleandru, un ac de cap, cîteva\nbucăţi de hîrtie cu însemnări de mîna Maitreyiei (multe din ele\nde pe vremea lecţiilor de franceză), într-un cuvînt, toate urmele\nacelui episod definitiv al tinereţii mele. (Plicul l-am deschis\nzilele! trecute, cînd am scris ultimele capitole. Cîte lucruri\ndeprimante aş putea spune eu despre relicve şi amintiri!...) Îmi\nplăcea, mai cu seamă, să recitesc preliminariile dragostei mele,\nsă-mi bat joc de naivitatea mea, de infatuarea mea\nsentimentală, care mă făcuse să trăiesc atîta vreme o iluzie.\nNu primeam, nici nu scriam scrisori. O dată sau de două ori\npe lună, paznicul bungalow-ului se ducea la Naini-Tal pentru\nanumite provizii, pe care nu le putea găsi în satele din vale, şi\natunci trimiteam şi eu cîteva rînduri la bancă, pentru bani, sau\no telegramă lui Harold, ca să ştie că trăiesc încă. Prin\napropierea Crăciunului, am avut o surpriză care mi-a\ndescoperit cît de mult sunt însă legat de trecutul meu şi cît de\nprimejdioasă ar fi o întoarcere la Calcutta. Khokha,\ninteresîndu-se la bancă, a aflat de adresa mea la Naini-Tal\n(poste-restante) şi mi-a scris. Cînd mi-am văzut numele pe\nplicul adus de paznic, parcă nu-mi venea a crede că-mi este\nadresat mie. Mi se părea că acel Allan nu mai există de mult, că\nîl lăsasem undeva în urmă. Am tras zăvorul la uşă şi am cetit\nscrisoarea lui Khokha, palpitînd, parcă m-aş fi aflat deodată în\nfaţa lui Sen sau a Maitreyiei, sau a d-nei Sen. Îmi scria că\nfamilia petrecuse o lună la Mid-napur, de unde chiar Maitreyi\nîmi trimitea cîteva rînduri scrise pe petece de jurnale, pe afişe\ndin gară, alături de flori umile de cîmp, culese probabil în\nplimbările ei sub pază pe la marginea satului. Am înţeles că\nMaitreyi suferise prea mult ca să mai păstreze imaginea mea\nomenească, reală, carnală. Ea îşi crease acum im alt Allan, o\nîntreagă mitologie, superbă şi inaccesibilă, pe care o nutrea\nnecontenit, ca s-o ridice cît mai sus, în plin ireal. Îmi scria:\n\"Cum te-aş putea eu pierde pe tine, cînd tu eşti soarele meu,\ncînd razele tale mă încălzesc pe drumul acesta deţară? Cum să\nuit eu soarele?\" Pe o altă hîrtie mă numea \"soare, aer, flori!\".\n\"Nu te sărut eu acum, o dată cu buchetul pe care îl strîng la\npiept?\" Sau \"Nopţile, tu vii la mine, cum veneam eu altădată, în\ncamera noastră de dragoste din Bhowanipore. Dar eu veneam\nca o femeie, căci mă făcuseşi femeie; pe cînd tu vii acum ca un\nzeu din aur şi din pietre scumpe, şi te ador, căci tu eşti mai\nmult decît dragostea mea, tu eşti soarele meu, viaţa mea!\"\nM-am gîndit, atunci, cît de ciudată este retragerea aceasta a\nei în mitologie, cît de dureroasă pentru mine această\nabstractizare continuă a mea, făcut din om zeu, din amant",
  "soare. Eu descoperisem visul, dar un vis în care întîlneam pe\naceeaşi Maitreyi din Bhowanipore şi o strîngeam tot atît de\nbărbăteşte în braţe. Visul meu, cît de fantastic ar fi fost,\ncontinua aceeaşi viaţă dusă împreună şi aceeaşi dragoste,\ndesăvîrşind-o, împlinind-o. Dar mitologia ei raă transformase\nde mult în imaginaţie, în idee, şi nu mă regăseam, aşa cum aş fi\nvrut, cu scăderile şi patimile mele, în \"soarele\" ei, în \"florile\" ei.\nAm cetit scrisoarea cu o uşoară strîngere de inimă. De ce se\ndepărta Maitreyi de mine? De ce mă implora s-o uit, ca s-o\nîntîlnesc într-o viaţă viitoare? Ce-mi păsa mie de viaţa viitoare\nşi de toţi zeii ei?...\nEram însetat de concret, de viaţa nemijlocită, de prezenţă.\nPe mine mă chinuia tocmai amintirea ei carnală, tocmai ceea ce\nera viu şi imediat, şi neînlocuibil în făptura ei, şi pe această\nMaitreyi, de suflet şi carne, o doream, pe ea o întîlneam în\nfilmul meu de toate zilele. Nu voiam cu nici un preţ să dispar, în\ndragostea ei, înlocuit fiind de o idee, de un mit. Nu voiam să mă\nconsolez, cu o dragoste eternă şi cerească; dragostea mea cerea\nîmplinire, vieţuire pe pămînt, nu pereche îngerească...\nKhokha îmi dedea şi alte veşti: operaţia inginerului nu\nreuşise prea bine, şi concediul i se prelungea cu încă şase luni.\nD-na Sen a albit, faţa îi e acum ca de sfîntă. Maitreyi a slăbit\nînspăimîntător şi refuză cu încăpăţînare orice propunere în\ncăsătorie. De cînd s-a întors din Midnapur, întreabă mereu de\nmine la telefon, în Royd Lane, şi crede că e minţită, că eu mă\naflu din nou în Calcutta, dar nu vreau s-o văd. A fost o dată, el\nKhokha, la gazda mea, şi d-na Ribeiro se plîngea că nu mai ştie\nnimic de mine, că a fost vorba să mă duc pentru două-trei\nsăptămîni, şi iată, sunt trei luni de cînd nu mai dau nici un\nsemn de viaţa, în afară de telegramele către Harold. Pe Mantu,\ninginerul l-a dat afară din casă, pentru că fusese obraznic cu\nd-na Sen, iar acum bietul băiat o duce foarte prost, căci trebuie\nsă-şi plătească datoriile făcute cu nunta şi trăieşte despărţit de\nLilu, ea la părinţi, iar el într-un cămin studenţesc, unde\nmănîncă numai pîine cu ceai, ca să-şi achite mai repede\ndatoriile şi să poată fi iarăşi la un loc cu Lilu.\nKhokha termina scrisoarea întrebîndu-mă cînd am de gînd\nsă mă întorc şi implorîndu-mă să nu-mi ratez cariera, nici\nsă-mi spulber tinereţea pentru un simplu episod de dragoste.\nToţi oamenii trebuie să treacă prin asemenea încercări. Şi ei\ntrebuie să iasă mai întăriţi, mai puternici, nu să se retragă în\nfundul munţilor. Aceasta nu este o soluţie, încheia Khokha.\nAşadar, cînd mă întorc?\nAceasta mă întrebam şi eu. Nu mă puteam împăca cu\ngîndul unei noi vieţuiri în Calcutta. De altfel, nici nu ştiam ce\nvoi mai putea face acolo, căci de lucru nu mai aveam, certificate\nnu obţinusem şi, la birou, ca să le cer, îmi era peste putinţă să\nmă duc. Aveam destui bani strînşi ca să pot trăi retras încă\nvreun an. Dar după aceea? O voi lua iar de la capăt, voi pleca",
  "mai departe, spre Java, de pildă, şi acolo voi avea curajul să\nîncep o viaţă nouă... Gîndurile acestea însă erau simple\ngînduri. Căci nu mă puteam închipui despărţit de India şi nu\nmă puteam închipui aşezîn-du-mă din nou la lucru. Orice\nactivitate, orice ambiţie, oriceţel mi se păreau atît de\nEadarnice, încît simpla lor amintire mă întrista de moarte.\nStăm pe veranda bungalow-ului, cînd nu mai era nici un\nvizitator, şi priveam pădurile de pin, întrebîndu-mă: poate fi\naltceva mai bun? Poate altceva avea mai mult sens decît\naceastă pădure, de nimeni întrebată de ce creşte şi pentru cine\nîşi dezvăluie neîntîlnita ei frumuseţe? Aş vrea să fiu o buturugă,\nplutind alene, senină, beată, pe apele Gangelui. Să nu mai simt\nnimic, să nu-mi mai amintesc de nimic. Oare nu poate fi un\nsens al existenţii această întoarcere la mineral, la cristal, de\npildă? Să fii un cristal, să trăieşti şi să împărţi lumina ca un\ncristal...\nO sumă de întrebări stupide, fără nici o legătură cu filozofia,\nîmi treceau atunci prin cap. Nu-mi luasem nici o carte cu mine\nşi gîndeam, la întîmplare, tot ce-mi plăcea, tot ce mă consola.\nTăcînd întruna, vorbeam foarte mult cu oameni pe care îi\nînchipuiam eu, toţi semănînd eu mine, dar mult mai profunzi,\nmai bărbaţi, mai liberi. Tînjeam după libertate cum niciodată\ncred că n-a tînjit un prizonier. Mă simţeam atît de legat din\ntoate părţile. Aveam zone interzise în mintea mea; de pildă,\nzona de dincoace şi de dincolo de 13 septembrie...\n***\nPe la începutul lui februarie a sosit, în plin miez de noapte, o\nnecunoscută, care a deşteptat paznicul, cerînd o cameră, dar\nîntr-o limbă atît de neînţeleasă, încît omul a venit la mine să-l\ndescurc. Am ieşit cu pelerina aceea îmblănită, himalayană, care\nîmi dă un aspect de muntean mongol. Pe un chaise-longue din\nverandă se trîntise, istovită, o femeie, din care n-am văzut la\nînceput decît părul bălai şi mîinile puţin prea mari, cu care îşi\nţinea strîns pe trup un trench-coat mizer. Nu ştia decît cîteva\ncuvinte în hindusthană, şi i s-a luminat toată faţa de bucurie\ncînd a dat cu ochii de mine. Respira agitată. În curte, un băieţaş\ncu bagajele. Veniseră pe jos din Ranikhet, pierzînd de mai\nmulte ori cărarea şi trebuind să treacă prin pîrîu ca să urce spre\nbungalow. Îmi spusese toate acestea palpitînd, căci, după cîte\nam înţeles, avusese vreo aventură neplăcută în Ranikhet şi\nplecase după căderea serii. Se numea Jenia Isaac, din\nCapetown, Africa de Sud, şi se afla de cîteva luni în India,\ncutreierînd Himalaya în căutarea unei mînăstiri care s-o pri-\nmească, îmi făcu de la început impresia unei exaltate reci,\nlucide, exaltată mai mult din dezamăgire decît din sete pentru\nun altfel de adevăr. Cînd paznicul aprinse felinarul cel mare,\nam privit-o mai de aproape; destul de tînără, fără expresie; faţa",
  "rotundă, ochii albaştri, glas de fetiţă, contrastînd cu trupul ei\nbine legat, înalt, puternic, cu braţe vînjoase şi piept larg. Era\nîmbrăcată ciudat, într-o toaletă de voiaj prin colonii, adaptată\nfoarte curios la un drum de munte. Era atît de îngheţată, încît\npaznicul a trebuit să facă ceai mult, şi l-a sorbit lacomă,\nvorbind mereu, întrebînd, suspectîndu-mă. Mă plictisea\noarecum această vizitatoare inoportună, dar m-am liniştit\naflînd că peste două zile cel mai tîrziu pleacă spre Maikhali,\nvoind să ajungă la Bhadrinath. Pînă la Bhadrinath e un drum\nbun, de treizeci de zile. Am zîmbit ascultînd-o, căci crestele\nerau acum cu desăvîrşire îngheţate, cărările acoperite cu\nzăpadă, şi apoi, drumul către Bhadrinath nu trece pe la\nMaikhali, ci prin Hardwar. I-am dat toate lămuririle, sfătuind-o\nsă se ducă la Kotwara, de unde ar putea lua trenul pînă la\nHardwar. M-a întrebat dacă eu plec undeva, dacă am să stau\nmult aici. Îmi repugnă orice încercare de a pătrunde în sufletul\nmeu, de a-mi cunoaşte prezentul, de a-mi ghici trecutul. I-am\nrăspuns scurt şi aspru că nu ştiu ce ara să fac, dar deocamdată\nam să rămîn aici, pentru că acesta e un bungalow puţin\ncercetat de drumeţi, şi îmi prieşte de minune aerul pădurilor de\npini...\nA doua zi am plecat în zori, după obiceiul meu. Am ocolit\nmuntele, mi-am luat baia sub stîncă, am mîncat turtele cu\nmiere şi m-am întors noaptea. Paznicul îmi spuse că memsahib\ne bolnavă şi că a întrebat de mine. Cum o fi ghicit el asta? mă\namuz eu, gîndindu-mă la bruma de hindusthană pe care o ştia\nJenia Isaac. Ciocănesc la uşă, şi îmi răspunde un glas schimbat\nde febră. Asta m-a necăjit puţin, căci ideea că va trebui să stau\nmereu în preajma unei bolnave, şi încă a unei bolnave albe, îmi\nera insuportabilă. Am găsit-o cu temperatură, tremurînd, dar\ndestul de inimoasă. Mă rugă să scriu o listă de cuvinte\nhindusthane uzuale şi să-i prepar o ceaşcă de cacao, căci\npaznicul nu se pricepe. Nu era deloc impresionată de faptul că\nse afla bolnavă aici, în creierul munţilor, singură, fără să\ncunoască limba şi fără să nădăjduiască vreun ajutor. Îmi spune\ncă suferă de febră de vreo trei săptămâni, că a zăcut pe moarte\nîn casa unui bhutanez de lîngă Almora, dar că nu îi e teamă.\nAm întrebat-o aşa, într-o doară, ce-a făcut-o să vină In India, şi\nea roşeşte puţin; apoi, brusc:\n― Vreau să găsesc absolutul!...\nMă ispiteşte un rîs năprasnic. Simţul acesta al humorului,\nreînviat deodată în faţa răspunsului necunoscutei, mă\nîntristează şi mă nelinişteşte. Credeam că nici o emoţie şi nici\nun ridicul nu mă mai poate impresiona.\nCredeam că am ajuns nesimţitor, şi proporţiile sau nuan-\nţele nu mai îmi pot stimula atenţia; treceam pe lîngă ele cum ai\ntrece pe lîngă o piatră. Dar seriozitatea Jeniei, cînd a spus\n\"absolutul\", m-a deşteptat deodată la o lume de farsă şi inepţie,\nde păcăleală şi somn, de ridicul şi dramă. Lumea în care",
  "vieţuisem şi eu atîta vreme...\nCu multă greutate am izbutit să schimb vorba, întrebînd-o\nce crede despre Gandhi şi despre mişcarea naţionalistă\nindiană. E un lucru pe care îl fac întotdeauna cînd vreau săţin\ndeparte pe un om oarecare. Jenia îmi mărturiseşte că, deşi\nsupusă engleză, aparţine unei familii de evrei finlandezi,\nstabiliţi pe la sfîrşitul secolului trecut în sudul Africei, că nu\npoate suferi ipocrizia albilor, că a venit aici hotărîtă să uite tot şi\nsă intre într-un ashram, să caute adevărul, viaţa, nemurirea. O\nascult, fără nici o schimbare a feţei, îi ascult toate superstiţiile\nculese despre India fachirică şi mistică, toate inepţiile din\ncărţile lui Kamacharaka, toată pseudocultura care circulă prin\noraşele anglo-saxone. Simt că a rămas multă vreme singură şi\ncă ar vrea să-mi spună tot, fericită că a găsit un om care s-o\nasculte şi \"s-o înţeleagă\". Nu mai conteneşte cu confesiunile,\nîmi spune deodată că are încă patru surori, că era celistă la\norchestra municipală din Capetown, că a dat concerte în\nJohannesburg, că avea 40 de lire sterline pe lună, dar nu se\nîmpăca cu familia (\"burghezi care vroiau s-o mărite!\") şi atunci\ns-a retras la o fermă din apropiere, unde se ducea în fiecare\nnoapte, după concert, cu un hahy-oar, pe care şi l-a cumpărat\nnumai din economiile ei...\nAr fi continuat cu mărturisirile, dacă nu m-aş fi scuzat că e\nprea tîrziu ca să mai pot întîrzia în odaia ei şi, după ce am\nîntrebat-o dacă mai doreşte ceva, m-am retras strîngîndu-i\nfoarte sobru mîna şi urîndu-i grabnică însănătoşire.\nM-am gîndit multă vreme, în acea noapte, la iluzia acestui\n\"absolut\" pe care îl căuta biata muzicantă şi am simţit o imensă\nmilă reflectînd că şi-a părăsit un cămin şi o libertate în\ncivilizaţie, numai pentru că cetise cărţile acelui farseur englez\ncu pseudonimul de Ramacharaka. (Am aflat mai tîrziu că însăşi\nlectura acestor cărţi ― \"care i-au revelat o altă lume dincolo de\nsimţuri\" ― fusese plină de peripeţii şi de mistere. O dată visase\nnumele unei librării pe care nu o cunoştea; chiar a doua zi,\nautomobilul ei a avut un accident pe una din străzile puţin\npopulate, şi cînd a ridicat ochii, a văzut că se află în faţa\nlibrăriei din vis! A intrat şi a găsit într-un raft o sumă de cărţi de\nteozofie, ocultism şi yoga; dar a cumpărat numai cărţile lui\nRamacharaka, prin care a avut \"revelaţia Indiei\".)\nDouă zile n-am putu să-mi fac plimbările mele lungi, n-am\nputu visa şi medita cum obişnui am de atîtea luni, pentru că\nJenia era încă bolnavă şi avea nevoie de mine aproape la fiecare\nceas. Simţise şi ea, în cele din urmă, că mă cam plictiseşte\npuţin, dar era atît de singură şi atît de nenorocită, încît îşi călca\npeste orgoliul şi trimitea mereu să mă cheme, născocind\npretexte. În acele ceasuri de tovărăşie îşi continua confesiunile,\nca şi cum i-ar fi fost peste putinţă să comunice sufleteşte cu\nmine înainte de a-mi spune întreaga ei viaţă şi a-mi lumina\ntoate ascunzişurile sufletului ei, pe care îl voia divers de al",
  "celorlalţi moderni, cînd, ca şi oricare altul, trăia şi ea un\npermanent bovarism, nutrindu-se cu idei maxime şi adevăruri\ncu majusculă. Jenia mi-a destăinuit astfel întregul ei dezgust\nde lume, de societate, de familie şi de dragoste, de nesfîrşitele ei\nsuferinţe, pînă ce şi-a regăsit libertatea, renunţînd la totul.\nNumai despărţirea de muzică, de artă, a fost mai grea. Despre\ndragoste avea o părere prea rudimentară ca să-i dea de gîndit.\nNu se îndrăgostise niciodată, şi cel pe care crezuse un timp că\nl-a iubit s-a logodit cu alta. Atunci a înţeles că numai i s-a părut\ncă iubeşte. Ar fi vrut mult să cunoască experienţa dragostei\ncomplecte înainte de a renunţa la viaţa aceasta efemeră, pentru\na căuta absolutul. Deci, înainte cu două săptămîni de a părăsi\nAfrica, s-a dat unui camarad, un neamţ simpatic, excelent\ndansator, care o curtase cînd va şi care n-a vrut s-o creadă cînd\ni-a spus că era fecioară. Prietenul acela, brutal sau\nneîndemînatec, o făcuse să se dezguste definitiv de apropierea\ncarnală a bărbaţilor. Era chiar încîntată că viaţa pe care şi-o\npregătea o va împiedeca să iubească şi să fie iubită. Ajunsese să\ncreadă că orice bărbat e o brută, un porc sau un imbecil,\" şi că\nsingurii masculi care merită vreo consideraţie sunt cei care\nrenunţă la \"plăcerile\" lumii, adică sihaştrii, filozofii, misticii. În\ncapul Jeniei se băteau o sumă de idei inconsistente, alături de\ndezamăgiri sentimentale şi superstiţii femeieşti (cultul \"omului\nsuperior\", al \"omului singur\", izolarea, aventura, renunţarea.)\nAproape că mă îngrozeam ascultînd-o, căci, de cînd mă\nretrăsesem aici, ajunsesem să gîndesc un lucru pînă la capăt,\nsă cercetez o idee în toate implicaţiile ei, şi mă făcea fâră voie să\nsufăr substanţa hibridă şi incongruentă a conştiinţei acestei\ntinere fete în căutare de absolut.\nDe cite ori mă întorceam în odaia mea, însemnam în jurnal\njudecăţi şi impresii, căci mi se părea că prezenţa Jeniei este mai\nmult decît o întîmplare oarecare; este însuşi contactul meu cu o\nlume şi o gîndire din mijlocul cărora mă smulsesem cîndva. O\nsăptămînă de la venire, în care timp Jenia avusese timp să se\nvindece şi să se întremeze, dar încă nu plecase, îmi\nschimbasem complect atitudinea faţă de ea. De unde la început\nmă plictisea şi mă irita, acum mă interesa ca un spectacol, ca o\nverificare. Cea dintîi verificare am făcut-o cu privire la lumea\nnoastră albă, europeană, pe care o părăsisem şi în care trebuia\nsă mă întorc, mai curînd sau mai tîrziu. A doua verificare, şi\nmult mai serioasă, a fost cu privire la însăşi viaţa şi tinereţea\nmea.\nTrebuie să spun că aproape m-am înspăimîntat cînd,\nsurprinzînd o dată pe Jenia pe jumătate goală în cameră, n-am\navut nici o tresărire şi am privit-o ca pe un obiect oarecare. Am\ngîndit mult în noaptea aceea, întrebîndu-mă dacă nu cumva\ndragostea mea prea mare pentru Maitreyi şi şocul atît de aspru\nal despărţirii, şi solitudinea n-au contribuit să mă neutralizeze\nsexualiceşte, n-au făcut din mine un neputincios sentimental şi",
  "fricos; dacă nu cumva trăiesc departe de lume, pentru că nu o\npot înfrunta, şi m-am hotărît să renunţ la dragoste şi la femeie,\npentru că nici una, nici alta nu mai mă pot ispiti. Am trecut\nceasuri de cumplită groază, gîndindu-mă că s-ar putea să fiu o\nsimplă epavă, reacţionînd automat şi păstrînd toată viaţa\nsemnul primei înfrîngeri. Recunosc, lumea ― cu femeile şi\niluziile ei, cvi realităţile şi luptele ei ― nu mai mă interesa. Dar\ncu o nestăvilită sete voiam să ştiu dacă m-ar mai putea interesa\ntoate acestea. Nu cumva eu mă retrag şi mă simt dezgustat\nnumai pentru că trebuie să fac astfel? Dacă eu nu mai sunt\nliber să aleg?\nPriveam iarăşi pe Jenia, şi nu simţeam faţă de ea nici o\nturburare, nici un gînd pătimaş, nici o libertate mentală, şi\natunci încercam s-o iscodesc, s-o silesc să fie feminină, aşa\ncum, fără îndoială, fusese înainte de a pleca din Capetown;\ngîndeam că poate astfel va izbuti să mă tenteze. Şi dacă ea\nmi-ar fi dovedit că omul din mine nu murise, că eu am rămas\nacelaşi, cu păcatele, cu micimile, cu patimile mele, atunci m-aş\nfi putut retrage din lume, aş fi fost liber să-mi aleg drumul pe\ncare mi-l hotărîsem, aş fi fost liber să fac orice, tocmai pentru că\nputeam face contrariul. E adevărat că Jenia se arăta cîteodată\nfoarte feminină faţă de mine. De unde, de obicei, îmiţinea\ndiscursuri asupra teozofiei şi \"secretelor din centrul Tibetului\"\n(căci avea o sumă de mituri în care credea orbeşte), vorbind cu\nochii pe jumătate închişi, cu un glas puţin voalat, misterios,\ncîteodată, dimpotrivă, rîdea mult, îmi servea foarte drăgălaş o\nceaşcă cu ciocolată, se pudra (renunţase la pudră şi rouge de\ncum ajunsese la Himalaya) şi tot încerca să mă facă să-i spun\ncum am ajuns eu în singurătate şi care este tîlcul inelului cu\npiatră neagră pe care îl port.\nEste ciudat cît de mult mă gîndeam la Maitreyi privind şi\nvorbind cu Jenia. O aveam mereu în minte, pe ea, singura, şi\nadesea, închipuindu-mă îmbrăţişînd o femeie oarecare, pe\nJenia, de pildă, mă nedumiream de imposibilitatea acestei\nimagini, de irealitatea oricărei eventualităţi amoroase. Hotărît,\no iubeam atît de nebuneşte pe Maitreyi şi amintirea ei îmi anula\natît de decisiv orice prezenţă streină, încît mă întrebam chiar\ndacă trăirea aceasta într-un trecut viu nu e degradantă. Mă\nsurprindeam, întrebîndu-mă cu spaimă ce am să fac eu tot\nrestul vieţii, dacă nu voi repeta povestea lui Abelard şi a\nHeloisei. Aş fi vrut să mă simt iarăşi liber, să-mi verific\nlibertatea, ca s-o pot iubi pe Maitreyi fără teamă că mă retrag\ndin faţa vieţii. Mi-este foarte greu să lămuresc aici toate acele\nsentimente obscure care m-au îndemnat atunci la o\ndescătuşare, la o nouă experienţă. Poate nici eu nu le înţeleg.\nPoate.\nJenia îşi hotărîse plecarea într-o luni dimineaţa şi trimisese\nchiar vorbă la Ranikhet pentru hamal. Cu trei zile mai înainte\ndevenise foarte insinuantă, profitînd de multe vorbe inocente",
  "ale mele ca să rîdă cu înţeles, plîngîndu-se că renunţă la o viaţă\npe care nu o cunoaşte, că n-ar vrea decît o singură experienţă,\ncăci nimic nu merită să fie repetat în dragoste etc. Pe mine mă\ndesfătau de minune toate aceste reveniri la feminitate. Şi\npentru că sîmbălă seara a fost o lună minunată, şi pentru că\naveam poftă să vorbesc, să înţeleg ce se întîmplă cu mine, de ce\ntac atît şi de ce mă ascund, am rămas amîndoi pe verandă şi\ni-am povestit de-a fir-a-păr povestea Maitreyiei.\nAproape de miezul nopţii s-a făcut frig afară, şi am intrat în\ncamera ei să termin povestea şi să bem o ceaşcă cu ceai. Cînd\ni-am spus totul şi i-am rezumat scrisoarea lui Khokha, şi i-am\nmărturisit hotărîrea mea de-a e uita pentru a nu o face să\nsufere (nu înţelegeam ce poale însemna aceasta, dar era o frază\ncare suna frumos, şi i-am spus-o; mai ales că, surprinzător\npentru sinceritatea mea de cele mai multe ori stupidă, în seara\naceea jucasem chiar puţin teatru), Jenia a rămas tristă, tăcută,\ncu o lacrimă la colţul genelor. Am întrebat-o, într-o doară, de ce\nplînge. N-a răspuns. M-am apropiat de ea, i-am luat mlinile, am\nîntrebat-o din nou, i-am strîns braţul. Tăcea întruna. Şi atunci\nmi-am apropiat faţa mai mult, răsuflarea mea aproape de gura\nei, întrebînd-o tot mai încet, mai insinuant. A oftat o dată lung,\na închis ochii şi şi-a încolăcit braţele de umerii mei,\nsărutîndu-mă pe buze, muşcător, sălbatec. Am avut o ciudată\nbucurie cînd m-am dus să zăvoresc uşa.\n***\nS-ar părea că cele ce-am scris în ultimele pagini nu mair\ninteresează povestea Maitreyiei. Şi totuşi, nu e decît o\ncontinuare a ei. La Maitreyi m-am gîndit îmbrăţişînd acel trup\nbălan şi robust de evreică finlandeză; pe Maitreyi o căutam în\nsărutare, de ea voiam să mă dezbar, pe ea voiam s-o uit. O\ncăutam şi o izgoneam. Cerşeam un singur amănunt care să\nmi-o amintească; si în acelaşi timp ştiam că m-ar fi zguduit şi\nm-ar fi dezgustat să-l aflu, undeva, de-a lungul trupului ăsta\nalb, peste care dragostea trecuse fără să se oprească.\n...Voiam s-o uit cu adevărat sau voiam să-mi dovedesc că\nnumai pe ea ara iubit-o şi că orice altă dragoste ar fi zadarnică?\nNu ştiam dacă este o simplă verificare sau cea dintîi fugă. cea\ndintîi haltă în noroi. Nu-mi venea a crede că s-ar putea uita\nvreodată asemenea lucruri. Nu puteam crede că sunt şi eu\nasemena celorlalte mii de muritori nefericiţi, care iubesc şi uită,\nşi mor fără să socotească nimic etern, nimic definitiv. Numai cu\ncîteva săptămîni mai înainte mă simţeam atit de legat şi atît de\nsigur în iubirea mea pentru Maitreyi. Să fie, oare, viaţa toată o\nasemenea farsă?...\nÎmi puneam astfel de întrebări stupide, pentru că îmi era\nteamă să constat imensa tărie a dragostei pentru Maitreyi. Fără\nîndoială că îmbrăţişările Jeniei m-au dezgustat profund. De",
  "acum sunt sigur că va trece mult timp pînă ce voi mai avea din\nnou curajul să mă apropii de femeie, şi aceasta numai dacă\nîmprejurările se vor schimba. Pe Maitreyi o iubesc, numai pe ea!\nŞi scrîşneam din dinţi, născocind tot felul de mîngîieri care o\nucideau pe nevinovata Jenie, dar pe mine mă întărîtau şi mai\nmult, căci nu izbuteau să mă abrutizeze pe cît aş fi voit, nu\nizbuteau să şteargă din memoria vie a simţurilor mele pe\ncealaltă, pe singura, pe Maitreyi.\nAm întrebat:\n― De ce mi-ai căzut în braţe atunci?\n― Aş fi vrut să mă iubeşti şi pe mine ca pe Maitreyi, mi-a\nspus, privindu-mă cu ochii ei albaştri, inexpresivi.\nAm rămas mut. E cu putinţă atîta sete de amăgire, atîta dor\nde dragoste?\n― Îmi povesteai cum o iubeai pe Maitreyi, şi eu mă gîndeam\nla mine, cît de singură şi nefericită am fost, şi mi-a venit să\nplîng...\nCred că a înţeles că niciodată nu o voi putea iubi; nici măcar\ntrupeşte. Am plecat în zori din odaia ei, extenuat, inuman de\nlucid, şi ea a rămas pe patul răvăşit de spasmul tuturor\nîncercărilor de a o uita pe Maitreyi.\n...Am condus-o, luni, pînă la pîrîul ce străbate pădurea cu\npini. De ce mi-a scos-o Dumnezeu înainte? Jenia Isaac, ne vom\nmai întîlni noi vreodată?\n***\nAm rămas iarăşi singur; dezgustat, năuc, încercînd să\nînţeleg ce are să se întîmple cu mine, încereînd să mii întorc iar\nîn dulcele meu somn alături de Maitreyi. Nu voi izbuti niciodată\nsă scriu tot ce mi-a trecut atunci prin minte, în lungile\nsăptămîni ce au urmat plecării Jeniei. Îmi amintesc vag de\ninsomniile mele, de zădărnicia zilelor.\nŞi parcă totul a trecut într-o singură clipă, deşteptîndu-mă\no dată dimineaţa ceva mai devreme, privind surprins soarele\ndrept în faţă, lumina, verdeaţa. Scă-pasem de ceva greu, de\nceva ucigător. Îmi venea să cînt, să alerg. Nu ştiu cum s-a\nîntâmplat aceasta. Se cobo-rîse ceva în mine, mă năpădise\nceva.\nŞi atunci m-am întors.\nXV\nCaut ziua întreagă de lucru la birourile de pe chei.\nPromisiunea lui B. că îmi va găsi un post de traducător din",
  "franţuzeşte, la consulat, nu se realizează. Mai am vreo sută de\nrupii, deşi multă lume îmi datorează aici bani. Harold se poartă\nfoarte urît. I-am cerut să împartă camera cu mine, căci de la 15\nale lunii sunt nevoit să mă mut, şi refuză pe un motiv stupid: că\nnu mai sunt creştin! Că nu poate dormi cu un idolatru!\nAdevărul este că ştie de acum totul, ştie că nu mai am bani, nici\nsperanţe pentru o leafă mare. D-na Ribeiro, care îmi vede\ncămaşa murdară, a uitat acum tot binele pe care i l-am făcut,\ncu toată sărăcia mea. De-abia îmi dă un ceai cînd mă duc să-l\nvăd pe Harold. Nu mai am nimic de vîndut. Am rămas cu vreo\nşase-şapte cămăşi. Zi deprimantă; multe, prea multe plictiseli.\n...Întîlnire cu Khokha. Îmi aduce iar o scrisoare de la\nMaitreyi. Refuz s-o primesc; îi spun că mi-am dat cuvîntul (dar\noare mi l-am dat? Nu ştiu nici acum) către inginer. Khokha\npretinde că Maitreyi mă roagă mult s-o întîlnesc o dată, fie în\nparcul Bhowanipore, fie la un cinematograf; sau să-mi\ntelefoneze. Refuz totul, net, îndîrjit, suferind cumplit. La ce bun\ns-o iau de la capăt, cînd toate se vor încheia tot acolo, în lacrimi,\nîn nebunie?\n― Spune-i să mă uite! Allan a murit! Pe cine mai aşteaptă\nacum?\nMă gîndesc dacă există vreo nebunie prin care,\nînfăptuind-o, Maitreyi ar ajunge din nou a mea, pentru\ntotdeauna. Dar nu găsesc nimic, nu îmi închipui nimic. Să fug\ncu ea în lume... Dar cum s-o fur, cum să pătrund din nou în\nacel Bhowanipore păzit de Sen?... Şi poate mai e ceva; poate nu\no mai merit, Nu ştiu nimic, nimic. Aş vrea. să mă uite, să nu\nmai sufere. Dragostea noastră s-a oprit aici.\n...De ieri-dimineaţă, telefoane la fiecare ceas. \"Unde e Allan?\nVreau să vorbesc cu Allan! Spune-i că este ceva urgent de la\nMaitreyi, de la iubita lui!\" Doamna Mctyre sfîrşeşte prin a se\nrevolta. Îmi spune:\n― Allan, vino de sfîrşeşte o dată cu bruta asta neagră!\nÎmi vine s-o lovesc cu palma peste gură, dar zîmbesc\nsălbatec. Aşa, aşa, mai mult, mai sîngeros, pînă ce voi cădea în\ngenunchi şi voi urla: Dumnezeule, mi-e de ajuns...\n...Seara, la Geurtie. E o fată bună, admirabilă, această\nGeurtie a mea. Îi spun:\n― Fată, o duc prost de tot. N-am de lucru...\nŞi îmi dă, pe sub masă, o bancnotă de zece rupii.\n― Lasă, Allan, rîde ea, cîte de astea ai cheltuit tu cu mine!...\nCe vrei să bei?\n― Whisky, cer eu, whisky, că numai aşa începi să uiţi...",
  "― Să uiţi ce? se încruntă. Sărăcia sau dragostea?\n― Te face să uiţi ziua, Geurtie; e groaznic să trăieşti numai\nîn zi, să nu mai întîlneşti o dată noaptea, să nu mai dormi\nniciodată. Ce zi lungă, Geurtie, ce zi fără sfîrşit...\n...Nu mă aşteptam şi la asta. Iată-mă iubit şi, Doamne,\nDoamne! iubind pe Geurtie. Mi se dă aşa, deodată, cînd eu\nvenisem la ea pentru o cină mai ca lumea şi ca să-mi\nîmprumute o pijama. De atîta vreme dorm cu pijamale străine.\nŞi mă pomenesc dormind în patul ei. Zău că viaţa aceasta este o\nminune!\n― Tu eşti băiatul meu scump! mă mîngîie ea.\nSunt insensibil. Parcă mi-ar fi spus: miroşi a apă de colonie.\nTot atît de nesemnificativ mi se pare. Dar, cum am ajuns un laş\nîn ultima vreme, de cînd mi-e foame, nu zic nimic, ci o mîngîi şi\neu: \"Obraznico, obraznico!\" îi spun, şi aceasta o încîntă nespus.\nPleacă la lucru la zece, dar după ce îmi dă breakfast şi-mi\ncumpărăţigări \"State Express 555\"! De cînd n-am mai fumat o\nţigară atît de bună... Vreau să plec acasă, îi spun cît sunt de\nîncurcat cu gazda, şi ea mă invită să locuiesc la ea.\n― Ce-mi pasă mie de lume? se strîmbă.\nNu mă aşteptam la atîta curaj de la o eurasiană. Eu, care o\ncredeam interesată numai de bani. (De altfel, ştiu că are doi tipi\ncu parale, doi bara-sahib!) îmi mărturiseşte că e îndrăgostiă de\nmine din prima seară. Şi eu, care nu ştiam nimic!\n...Terminasem azi o conversaţie la telefon cu B.. cînd aud şi\nrecunosc, cu ce spaimă, glasul Maitreyiei:\n― Allan! De ce nu mă laşi să-ţi vorbesc?! Allan, ai uitat...\nÎnchid telefonul şi, aproapeţinîndu-mă de mobile, mă tîrăsc\npînă în camera mea. Doamne, de ce nu pot să uit? De ce nu se\nstinge odată jarul ăsta fără sens şi fără rod? Aş vrea să fac ceva\ncare s-o dezguste pe Maitreyi de mine, s-o silească să mă uite.\nCăci noi nu puteam fi niciodată unul al altuia. Am să mă duc să\nlocuiesc cu Geurtie şi am să-l trimit pe Khokha să spună totul\nMaitreyiei.\n...Tatonări cu \"Burma Oil Company\". Au nevoie de un agent\nfluvial. Cred că mă pricep şi la asta. Trebuie. Am petrecut\ndupă-amiaza la Biblioteca Institutului Tehnic, să văd ce\nînseamnă aceea agent fluvial. De două ori pînă acum s-a\ninteresat poliţia de mine. Transportă mereu şomeuri, dincolo,\nîn Europa. Asta ar însemna pentru mine cea mai cruntă\nînfrîngere; să mă expatrieze... Geurtie mi-a mai dat douăzeci de\nrupii; cu lacrimi în ochi, săraca.",
  "...Răscolesc astăzi prin hîrtiile mele mai vechi şi dau pesce\nscrisoarea trimisă Maitreyiei de ziua ei de un necunoscut,\nîmpreună cu acele flori magnifice. Doresc nebuneşte să ştiu ce\nscrie acolo şi, cum bengaleza mea e acum foarte incertă, mă rog\nde un farmacist din apropiere să mi-o traducă. Iat~o: \"Neuitata\nmea lumină, nu pot veni astăzi să te văd, căci pe tine nu te pot\nvedea decît singură, numai pentru mine, aşa cum te aveam eu\ncîndva, în braţele mele, şi ziua aceea...\"\nNu mai pot transcrie. Sufăr de o gelozie nebună, inumană.\nÎmi venea să muşc lemnul mesei. Aş fi vrut să mă cheme\nMaitreyi la telefon atunci. Doamne, cînd mă înşel eu? Unde mă\nînşel eu? Sau toată lumea are, totdeauna, dreptate?...\n...N-am mai scris de mult în jurnal. Sper s-o termin repede\ncu India. Am promisiuni sigure, deşi fără contract anticipat, la\nSingapore. Nu ştiu încă ce am de făcut acolo, dar văd că mi se\npregătesc bani de drum. N-am spus nimănui. Prea m-am\nlăudat mult că am să găsesc post.\nCu Harold am rupt-o definitiv. Dacă n-ar fi fost Clara acolo,\nl-aş fi doborît la pămînt. Am grozavă poftă de bătaie. Geurtie,\ndin cauza acestui incident, s-a certat cu Clara. De cînd m-am\nmutat cu Geurtie în aceeaşi cameră, lumea ne crede cei mai\nfericiţi \"soţi\" (căci nu ştiu cine le-a băgat în cap că noi suntem\ncăsătoriţi \"în secret\"). Faptul este că Geurtie ştie adevărul: că\nsunt îndrăgostit nebun de Maitreyi şi că m-am mutat la ea\nnumai ca să mă răzbun. (Toate astea sunt poveşti: m-am\nmutat, pentru că nu mai aveam ce mînca.)\nKhokha m-a căutat de nenumărate ori. Am lăsat vorbă să\nnu fie primit. Îmi trimite scrisorî pe care le citesc numai pe\njumătate, căci sunt scrise într-o englezească mizerabilă. Îmi tot\nspune că Maitreyi s-a hotărît să facă o nebunie ca s-o dea afară\ndin casă şi să vină după mine. Mă cutremur de cîte ori încerc să\nmă gîn-desc şi de aceea evit cu îndîrjire orice gînd care m-ar\napropia de Maitreyi. Khokha îmi spune că ea ar fi în stare să se\ndea unui necunoscut, numai ca să fie azvîrlită pe drumuri şi să\npoată să ajungă iarăşi alături de mine. Literatură.\n***\n...Mă întîlnesc cu J., nepotul d-nei Sen, venit aici pentru un\nangajament la o mare tipografie. Bucurie, îmbrăţişări, amintiri.\nE cel dintîi cunoscut pe care îl văd în Singapore. Îl invit la masă,\nşi după a treiaţigare, îmi spune, privindu-mă în ochi, serios:\n― Allan, ştii că Maitreyi te-a iubit foarte mult? A aflat toată\nlumea de dragostea aceasta...\nEu încerc să-l opresc, căci dacă îmi place să întîlnesc\ncîteodată oameni din acele locuri, apoi mi-e peste putinţă să-i",
  "aud compătimindu-mă sau comentînd dragostea noastră. Ştiu,\nacum, că s-au aflat multe. Dar la ce bun dacă s-au aflat?\n― Nu, nu, stărui el, am să-ţi spun lucruri triste.\n― Nu cumva a murit? mă înspăimîntai eu. (Deşi nu puteam\ncrede în moartea ei, căci ştiu că am să simt ceasul acela, dacă\nse va întîmpla ca Maitreyi să moară înainte de mine.)\n― Ar fi fost mai bine să moară, adaogă J., superstiţios. Dar a\nfăcut un lucru netrebnic. S-a dat vînzătorului de fructe...\nÎmi venea să urlu, să rîd. Simţeam că, dacă nu mă apuc\nbine de masă, îmi pierd cunoştinţa. J. observă schimbarea mea\nşi mă consolează.\n― A fost o lovitură grea pentru noi toţi. Maica e aproape\nnebună de durere. Maitreyi a plecat la Midnapur, să nască,\nchipurile în taină, dar toată lumea a aflat. Au încercat să\ncumpere pe nemernicul acela, dar acum sunt în proces...\nNu mai înţelegeam nimic. Şi nu înţeleg nici acum. Cine este\nîn proces?\nÎl întreb dacă au dat-o afară pe Maitreyi.\n― Sen nu vrea sub nici un chip s-o gonească. A spus că mai\nbine o omoară cu mîna lui decît s-o dea afară. Vor s-o facă poate\nfilozoafă, mai ştiu eu ce... O păstrau pentru o partidă bună, dar\nacum se ştie aproape tot... Cine are s-o mai ia? Şi, totuşi, nu vor\ns-o gonească. Maitreyiţipă întruna: \"De ce nu mă daţi la cîini?\nDe ce nu mă aruncaţi în stradă?!\" Eu cred că a înnebunit.\nAltminteri, cine ar fi făcut una ca asta?...\nSunt ceasuri de cînd mă gîndesc. Şi nu pot face nimic. Să\ntelegrafiez lui Sen? Să scriu Maitreyiei?\nSimt că a făcut asta pentru mine. Dacă aş fi citit scrisorile\naduse de Khokha... Poate plănuise ea ceva. Sunt foarte turbure,\nacum, foarte turbure. Şi vreau totuşi să scriu aici tot, tot.\n...Şi dacă n-ar fi decît o păcăleală a dragostei mele? De ce să\ncred? De unde ştiu? Aş vrea să privesc ochii Maitreyiei.\nIanuarie-februarie 1933."
]